
श्रुत्वा हनुमतो वाक्यम् यथावद्भिभाषितम् |
रामः प्रीतिसमायुक्तो वाक्यमुत्तरमब्रवीत् || ६-१-१ 
कृतम् हनुमता कार्यम् सुमहद्भुवि दुर्लभम् |
मनसापि यदन्येन न शक्यम् धरणीतले || ६-१-२ 
न हि तम् परिपश्यामि यस्तरेत महोदधिम् |
अन्यत्र गुरुडाद्वायोरन्यत्र च हनूमतः || ६-१-३ 
देवदानवयक्षाणाम् गन्धर्वोरगरक्षसाम् |
अप्रधृष्याम् पुरीम् लङ्काम् रावणेन सुरक्षिताम् || ६-१-४
प्रविष्टः सत्त्वमाश्रित्य जीवन्को नाम निष्क्रमेत् | 
को विशेत्सुदुराधर्षाम् राक्षसैश्च सुरक्षिताम् || ६-१-५
यो वीर्यबलसम्पन्नो न समः स्याद्धनूमतः | 
भृत्यकार्यम् हनुमता सुग्रीवस्य कृतम् महत् || ६-१-६
एवम् विधाय स्वबलम् सदृशम् विक्रमस्य च | 
यो हि भृत्यो नियुक्तः सन् भर्त्रा कर्मणि दुष्करे || ६-१-७
कुर्यात्तदुनुरागेण तमहुः पुरुषोत्तमम् | 
यो नियुक्तः परम् कार्यम् न कुर्यान्नऋपतेः प्रियम् || ६-१-८
भृत्यो युक्तः समर्थश्च तमाहुर्मध्यम् नरम् | 
नियुक्तो नृपतेः कार्यम् न कुर्याद्यः समाहितः || ६-१-९
भृत्यो युक्तः समर्थश्च तमाहुः पुरुष्धमम् | 
तन्नियोगे नियुक्तेन कृतम् हनूमता || ६-१-१०
न चात्मा लघताम् नीतः सुग्रीवश्चापि तोषितः | 
अहम् च रघवंशश्च लक्ष्मणश्च महाबलः || ६-१-११
वैदेह्या दर्शनेनाद्य धर्मतः परिरक्षिताः | 
इदम् तु मम दीनस्य मनो भूयः प्रकर्षति || ६-१-१२
यदिहास्य प्रियाक्ष्यातुर्न कुर्मि सदृशम् प्रियम् | 
एष सर्वस्वभूतस्तु परिष्वङ्गो हनुमतः || ६-१-१३
मया कालमिमम् प्राप्य दत्तस्तस्य महात्मनः | 
इत्युक्त्वा प्रीतिहृष्टाङ्गो रामस्तम् परिष्स्वजे || ६-१-१४
हनुमन्तम् कृतात्मानम् क्ऱ्६इतवाक्यमुपागतम् | 
ध्यात्वा पुनरुवाचेदम् वचनम् रघुसत्तमः || ६-१-१५
हरीनामीश्वरस्यापि सुग्रीवस्योपशृण्वतः | 
सर्वथा सुकृतम् तावत्सीतायाः परिमार्गणम् || ६-१-१६
सागरम् तु समासाद्य पुनर्नष्टम् मनो मम | 
कथम् नाम समुद्रस्य दुष्पारस्य महाम्भसः || ६-१-१७
हरयो दक्षिणम् पारम् गमिष्यन्ति समागताह् | 
यद्यप्येष तु वृत्तान्तो वैदेह्या गदितो मम || ६-१-१८
समुद्रपारगमने हरीणाम् किमिहोत्तरम् | 
इत्युक्त्वा शोकसम्भ्रान्तो रामह् शत्रुनिबर्हणः || ६-१-१९
हनूमन्तम् महाबाहुस्ततो ध्यानमुपागमत् | 
तम् तु शोकपरिद्यूनम् रामम् दशरथात्मजम् |
उवाच वचनम् श्रीमान् सुग्रीवह् शोकनाशनम् || ६-२-१ 
किम् त्वया तप्यते वीर यथान्यः प्राकृतस्तथा |
मैवम् भूस्त्यज सतापम् कृतघ्न इव सौहृदम् || ६-२-२ 
सम्तापस्य च ते स्थानम् न हि पश्यामि राघव |
प्रवृत्तामुपलब्धायाम् ज्ञाते च निलये रिपोः || ६-२-३ 
मतिमान् शास्त्रवित्प्राज्ञः पण्डितश्चासि राघव |
त्यजेमाम् प्राकृताम् उद्धिं कृतात्मेवार्थदूषणीम् || ६-२-४ 
संद्रम् लङ्घयित्वा तु महानक्रसमाकुलम् |
लङ्कामारोहयिष्यामो हनिष्यामश्च ते रिपुम् || ६-२-५ 
निरुत्साहस्य दीनस्य शोकपर्याकुलात्मनः |
सर्वार्था व्यवसीदन्ति व्यसनम् चाधिगच्छति || ६-२-६ 
इमे शूराः समर्थाश्च सर्वतो हरियूथपाः |
त्वत्प्रियार्थम् कृतोत्साहाः प्रवेष्टुमपि पावकम् || ६-२-७
एषाम् हर्षेण जानामि तर्कश्चापि दृढो मम | 
विक्रमेण समानेष्ये सीताम् हत्वा यथा रिपुम् || ६-२-८
रावनम् पापक्र्माणम् तथा त्वम् कर्तुमर्हसि | 
सेतुरत्र यथा बद्ध्येथा पश्येम ताम् पुरीम् || ६-२-९
तस्य राक्षसराजस्य तथा त्वम् कुरु राघव | 
दृष्ट्वा ताम् हि पुरीम् लङ्काम् त्रिकूटशिखरे स्थिताम् || ६-२-१०
हतम् च रावणम् उद्धे दर्शनादवधारय | 
अबद्ध्वा सागरे सेतुम् घोरे च वरुणालये || ६-२-११
लङ्का न मर्दितुम् शक्या सेन्द्रैरपि सुरासुरैः | 
सेतुर्बद्धः समुद्रे च यावल्लङ्कासमीपतः || ६-२-१२
सर्वम् तीर्णम् च मे सैन्यम् जितमित्युपधारय |
इमे हि समरे वीरा हरयः कामरूपिणः || ६-२-१३ 
तदलम् विक्लबाम् बुद्धिम् राजन् सर्वार्थनाशनीम् |
पुरुषस्य हि लोकेऽस्मिन् शोकः शौर्यापकर्षणः || ६-२-१४ 
यत्तु कार्यम् मनुष्येण शौण्डीर्यमवलम्ब्यताम् |
तदलम्करणायैव कर्तुर्भवति सत्वरम् || ६-२-१५ 
अस्मिन् काले महाप्राज्ञ् सत्त्वमातिष्ठ ते जसा |
शूराणाम् हि मनुष्याणाम् त्वद्विधानाम् महात्मनाम् || ६-२-१६
विनष्टेवा रनस्स्टे वाशोकः सर्वार्थनाशनः | 
तत्त्वम् बुद्धिमताम् श्रेष्ठह् सर्वशास्त्रर्थकोविदः || ६-२-१७
मद्विधैः सचिवैः सार्धमरिम् जेतुम् समर्हसि | 
न हि पश्याम्यहम् कम् चित्त्रिषु लोकेषु राघव || ६-२-१८
गृहीतधनुषो यस्ते तिष्ठे दभिमुखो रणे | 
वानरेषु समासक्तम् न ते कार्यम् विपत्स्यते || ६-२-१९
अचिराद्द्रक्ष्यसे सीताम् तीर्त्वा सागरमक्षयम् | 
तदलम् शोकमालम्ब्य क्रोधमालम्ब भूपते || ६-२-२०
निश्चेष्टाह् क्षत्रिया मन्दाः सर्वे चण्डस्य् बिभ्यति | 
लङ्घानार्थम् च घोरस्य समुद्रस्य नदीपतेः || ६-२-२१
सहास्माभिरिहोओपेतह् सूक्ष्मबुद्धिर्विचारय | 
लङ्घिते तत्र तैः सैन्यैर्जितमित्येव निश्चिनु || ६-२-२२
सर्वम् तीर्णम् च मे सैन्यम् जितमित्यवधार्यताम् | 
इमे हि हरयः शूराः समरे कामरूपिणः || ६-२-२३
तानरीन्विधमिष्यन्ति शिलापादपवृष्टिभिः | 
कथम् चित्परिपश्यामि लङ्घितम् वरुणालयम् || ६-२-२४
हतमित्येव तम् मन्ये युद्धे शत्रुनिबर्हण | 
किमुक्त्वा बहुधा चापि सर्वथा विजया भवान् || ६-२-२५
निमित्तानि च पश्यामि मनो मे सम्प्रहृष्यति | 
इत्यार्षे श्रीमद्रामायणे आदिकाव्ये युद्धकाण्डे द्वितीयः सर्गः 
सुग्रीवस्य वचः श्रुत्वा हेतुमत् परम अर्थवित् |
प्रतिजग्राह काकुत्स्थो हनूमन्तम् अथ अब्रवीत् || ६-३-१ 
तरसा सेतु बन्धेन सागर उच्चोषणेन वा |
सर्वथा सुसमर्थो अस्मि सागरस्य अस्य लन्घने || ६-३-२ 
कति दुर्गाणि दुर्गाया लंकायास् तद् ब्रवीहि मे |
ज्ञातुम् इच्चामि तत् सर्वम् दर्शनाद् इव वानर || ६-३-३ 
बलस्य परिमाणम् च द्वार दुर्ग क्रियाम् अपि |
गुप्ति कर्म च लंकाया रक्षसाम् सदनानि च || ६-३-४
यथा सुखम् यथावच् च लंकायाम् असि दृष्टवान् |
सरम् आचक्ष्व तत्त्वेन सर्वथा कुशलो हि असि || ६-३-५ 
श्रुत्वा रामस्य वचनम् हनूमान् मारुत आत्मजः |
वाक्यम् वाक्यविदाम् श्रेष्ठो रामम् पुनर् अथ अब्रवीत् || ६-३-६ 
श्रूयताम् सर्वम् आख्यास्ये दुर्ग कर्म विधानतः |
गुप्ता पुरी यथा लंका रक्षिता च यथा बलैः || ६-३-७ 
राक्षसाश्च यथा स्निग्धा रावणस्य च तेजसा |
पराम् समृद्धिम् लंकायाः सागरस्य च भीमताम् || ६-३-८
विभागम् च बल ओघस्य निर्देशम् वाहनस्य च |
एवमुक्त्वा कपिश्रेष्ठः कथयामास तत्ववित् || ६-३-९ 
प्रहृष्टा मुदिता लंका मत्त द्विप समाकुला |
महती रथ सम्पूर्णा रक्षो गण समाकुला || ६-३-१० 
दृढ बद्ध कवाटानि महापरिघवन्ति च |
चत्वारि विपुलान्यस्या द्वाराणि सुमहान्ति || ६-३-११ 
तत्रेषूपयन्त्राणि बलवन्ति महान्ति च |
आगतम् पर सैन्यम् तैस् तत्र प्रतिनिवार्यते || ६-३-१२ 
द्वारेषु संस्कृता भीमाः काल आयस मयाः शिताः |
शतशो रोचिता वीरैः शतघ्न्यो रक्षसाम् गणैः || ६-३-१३ 
सौवर्णः च महांस् तस्याः प्राकारो दुष्प्रधर्षणः |
मणि विद्रुम वैदूर्य मुक्ता विचरित अन्तरः || ६-३-१४ 
सर्वतः च महाभीमाः शीत तोया महाशुभाः |
अगाधा ग्राहवत्यः च परिखा मीन सेविताः || ६-३-१५ 
द्वारेषु तासाम् चत्वारः सम्क्रमाः परम आयताः |
यन्त्रैर् उपेता बहुभिर् महद्भिर् दृढ संधिभिः || ६-३-१६ 
त्रायन्ते सम्क्रमास् तत्र पर सैन्य आगमे सति |
यन्त्रैस् तैर् अवकीर्यन्ते परिखासु समन्ततः || ६-३-१७ 
एकस् त्व् अकम्प्यो बलवान् सम्क्रमः सुमहादृढः |
काञ्चनैर् बहुभिः स्तम्भैर् वेदिकाभिः च शोभितः || ६-३-१८ 
स्वयम् प्रकृति सम्पन्नो युयुत्सू राम रावणः |
उत्थितः च अप्रमत्तः च बलानाम् अनुदर्शने || ६-३-१९ 
लंका पुरी निरालम्बा देव दुर्गा भय आवहा |
न अदेयम् पार्वतम् वन्यम् कृत्रिमम् च चतुर् विधम् || ६-३-२० 
स्थिता पारे समुद्रस्य दूर पारस्य राघव |
नौ पथः च अपि न अस्ति अत्र निरादेशः च सर्वतः || ६-३-२१ 
शैल अग्रे रचिता दुर्गा सा पूर् देव पुर उपमा |
वाजि वारण सम्पूर्णा लंका परम दुर्जया || ६-३-२२ 
परिघाः च शतघ्न्यः च यन्त्राणि विविधानि च |
शोभयन्ति पुरीम् लंकाम् रावणस्य दुरात्मनः || ६-३-२३ 
अयुतम् रक्षसाम् अत्र पश्चिम द्वारम् आश्रितम् |
शूल हस्ता दुराधर्षाः सर्वे खड्ग अग्र योधिनः || ६-३-२४ 
नियुतम् रक्षसाम् अत्र दक्षिण द्वारम् आश्रितम् |
चतुर् अन्गेण सैन्येन योधास् तत्र अपि अनुत्तमाः || ६-३-२५ 
प्रयुतम् रक्षसाम् अत्र पूर्व द्वारम् समाश्रितम् |
चर्म खड्ग धराः सर्वे तथा सर्व अस्त्र कोविदाः || ६-३-२६ 
न्यर्बुदम् रक्षसाम् अत्र उत्तर द्वारम् आश्रितम् |
रथिनः च अश्व वाहाः च कुल पुत्राः सुपूजिताः || ६-३-२७ 
शतम् शत सहस्राणाम् मध्यमम् गुल्मम् आश्रितम् |
यातु धाना दुराधर्षाः साग्र कोटिः च रक्षसाम् || ६-३-२८ 
ते मया सम्क्रमा भग्नाः परिखाः च अवपूरिताः |
दग्धा च नगरी लंका प्राकाराः च अवसादिताः || ६-३-२९
बलैकदेशः क्षपितो राक्षसानाम् महात्मनाम् | 
येन केन तु मार्गेण तराम वरुण आलयम् || ६-३-३०
हता इति नगरी लंकाम् वानरैर् अवधार्यताम् | 
अङ्गदो द्विविदो मैन्दो जाम्बवान् पनसो नलः || ६-३-३१
नीलः सेना पतिः चैव बल शेषेण किम् तव |
प्लवमाना हि गत्वा ताम् रावणस्य महापुरीम् || ६-३-३२
सप्रकाराम् सभवनाम् आनयिष्यन्ति मैथिलीम् |
सप्राकाराम् सभवनामानयुष्यन्ति राघव || ६-३-३३ 
एवम् आज्ञापय क्षिप्रम् बलानाम् सर्व सम्ग्रहम् |
मुहूर्तेन तु युक्तेन प्रस्थानमभिरोचय || ६-३-३४ 
इत्यार्षे श्रीमद्रामायणे आदिकाव्ये युद्धकाण्डे तृतीयः सर्गः श्रुत्वा हनूमतो वाक्यम् यथावद् अनुपूर्वशः |
ततो अब्रवीन् महातेजा रामः सत्य पराक्रमः || ६-४-१ याम् निवेदयसे लंकाम् पुरीम् भीमस्य रक्षसः |
क्षिप्रम् एनाम् वधिष्यामि सत्यम् एतद् ब्रवीमि ते || ६-४-२ अस्मिन् मुहूर्ते सुग्रीव प्रयाणम् अभिरोचये |
युक्तो मुहूर्तो विजयः प्राप्तो मध्यम् दिवा करः || ६-४-३ सीताम् गृत्वा तु तद्यातु क्वासौ यास्यति जीवितः |
सीता श्रुत्वाभियानम् मे आशामेष्यति जीविते || ६-४-४
जीवितान्तेऽ मृतम् स्पृष्ट्वा पीत्वा विषमिवातुरः | उत्तरा फल्गुनी हि अद्य श्वस् तु हस्तेन योक्ष्यते || ६-४-५
अभिप्रयाम सुग्रीव सर्व अनीक समावृताः | निमित्तानि च धन्यानि यानि प्रादुर् भवन्ति मे || ६-४-६
निहत्य रावणम् सीताम् आनयिष्यामि जानकीम् | उपरिष्टाद्द् हि नयनम् स्फुरमाणम् इदम् मम || ६-४-७
विजयम् समनुप्राप्तम् शंसति इव मनो रथम् | ततो वाबरराहेब कज्श्मणेन सुपूजितः || ६-४-८
उवाच रामो धर्मात्मा पुनरप्यर्थकोविदः | अग्रे यातु बलस्य अस्य नीलो मार्गम् अवेक्षितुम् || ६-४-९
वृतः शत सहस्रेण वानराणाम् तरस्विनाम् | फल मूलवता नील शीत कानन वारिणा |
पथा मधुमता च आशु सेनाम् सेना पते नय || ६-४-१० दूषयेयुर् दुरात्मानः पथि मूल फल उदकम् || ६-४-११
राक्षसाः परिरक्षेथास् तेभ्यस् त्वम् नित्यम् उद्यतः | निम्नेषु वन दुर्गेषु वनेषु च वन ओकसः || ६-४-१२
अभिप्लुत्य अभिपश्येयुः परेषाम् निहतम् बलम् | यत्तु फल्गु बलम् किंचित्तदत्रैवोपपद्यताम् || ६-४-१३
एतद्धि कृत्यम् घोरम् नो विक्रमेण प्रयुज्यताम् | सागर ओघ निभम् भीमम् अग्र अनीकम् महाबलाः || ६-४-१४
कपि सिम्हा प्रकर्षन्तु शतशो अथ सहस्रशः | गजः च गिरि सम्काशो गवयः च महाबलः || ६-४-१५
गव अक्षः च अग्रतो यान्तु गवाम् दृप्ता इव ऋषभाः | यातु वानर वाहिन्या वानरः प्लवताम् पतिः || ६-४-१६
पालयन् दक्षिणम् पार्श्वम् ऋषभो वानर ऋषभः | गन्ध हस्ती इव दुर्धर्षस् तरस्वी गन्ध मादनः || ६-४-१७
यातु वानर वाहिन्याः सव्यम् पार्श्वम् अधिष्ठितः | यास्यामि बल मध्ये अहम् बल ओघम् अभिहर्षयन् || ६-४-१८
अधिरुह्य हनूमन्तम् ऐरावतम् इव ईश्वरः | अन्गदेन एष सम्यातु लक्ष्मणः च अन्तक उपमः || ६-४-१९
सार्वभौमेन भूत ईशो द्रविण अधिपतिस् यथा | जाम्बवामः च सुषेणः च वेग दर्शी च वानरः || ६-४-२०
ऋक्ष राजो महासत्त्वः कुक्षिम् रक्षन्तु ते त्रयः | राघवस्य वचः श्रुत्वा सुग्रीवो वाहिनी पतिः || ६-४-२१
व्यादिदेश महावीर्यान् वानरान् वानर ऱ्षभः | ते वानर गणाः सर्वे समुत्पत्य युयुत्सवः || ६-४-२२
गुहाभ्यः शिखरेभ्यः च आशु पुप्लुविरे तदा | ततो वानर राजेन लक्ष्मणेन च पूजितः || ६-४-२३
जगाम रामो धर्म आत्मा ससैन्यो दक्षिणाम् दिशम् | शतैः शत सहस्रैः च कोटीभिर् अयुतैर् अपि || ६-४-२४
वारणाभिः च हरिभिर् ययौ परिव्ऱ्तस् तदा | तम् यान्तम् अनुयाति स्म महती हरि वाहिनी || ६-४-२५
हृष्टाः प्रमुदिताः सर्वे सुग्रीवेण अभिपालिताः | आप्लवन्तः प्लवन्तः च गर्जन्तः च प्लवम् गमाः || ६-४-२६
क्ष्वेलन्तो निनदन्तः च जग्मुर् वै दक्षिणाम् दिशम् | भक्षयन्तः सुगन्धीनि मधूनि च फलानि च || ६-४-२७
उद्वहन्तो महावृक्षान् मन्जरी पुन्ज धारिणः | अन्योन्यम् सहसा दृष्टा निर्वहन्ति क्षिपन्ति च || ६-४-२८
पतन्तः च उत्पतन्ति अन्ये पातयन्ति अपरे परान् | रावणो नो निहन्तव्यः सर्वे च रजनी चराः || ६-४-२९
इति गर्जन्ति हरयो राघवस्य समीपतः | पुरस्ताद् ऋषभ्हो वीरो नीलः कुमुद एव च || ६-४-३०
पथानम् शोधयन्ति स्म वानरैर् बहुभिः सह | मध्ये तु राजा सुग्रीवो रामो लक्ष्मण एव च || ६-४-३१
बहुभिर् बलिभिर् भीमैर् व्ऱ्ताः शत्रु निबर्हणः | हरिः शत बलिर् वीरः कोटीभिर् दशभिर् वृतः || ६-४-३२
सर्वाम् एको हि अवष्टभ्य ररक्ष हरि वाहिनीम् | कोटी शत परीवारः केसरी पनसो गजः || ६-४-३३
अर्कः च अतिबलः पार्श्वम् एकम् तस्य अभिरक्षति | सुषेणो जाम्बवामः चैव ऋक्षैर् बहुभिर् आवृतः || ६-४-३४
सुग्रीवम् पुरतः कृत्वा जघनम् सम्ररक्षतुः | तेषाम् सेना पतिर् वीरो नीलो वानर पुम्गवः || ६-४-३५
सम्पतन् पतताम् श्रेष्ठस् तद् बलम् पर्यपालयत् | वलीमुखः प्रजङ्घश्च जम्भोऽथ रभसः कपिः || ६-४-३६
सर्वतः च ययुर् वीरास् त्वरयन्तः प्लवम् गमान् | एवम् ते हरि शार्दूला गच्चन्तो बल दर्पिताः || ६-४-३७
अपश्यंस् ते गिरि श्रेष्ठम् सह्यम् द्रुम लता युतम् |
सागर ओघ निभम् भीमम् तद् वानर बलम् महत् || ६-४-३८ रामस्य शासनम् ज्ञात्वा भीमकोपस्य भीतवत् |
वर्जयन्नगराभ्याशांस्तथा जनपदानपि || ६-४-३९
सागरौघनिभम् भीमम् तद्वानरबलम् महत् |
निह्ससर्प महाघोषम् भीम वेग इव अर्णवः || ६-४-४० तस्य दाशरथेः पार्श्वे शूरास् ते कपि कुन्जराः |
तूर्णम् आपुप्लुवुः सर्वे सद् अश्वा इव चोदिताः || ६-४-४१ कपिभ्याम् उह्यमानौ तौ शुशुभते नर ऋषभौ |
महद्भ्याम् इव संस्पृष्टौ ग्राहाभ्याम् चन्द्र भास्करौ || ६-४-४२ ततो वानरराजेन लक्ष्मणेन सुपूजितः |
जगाम रामो धर्मात्मा ससैन्यो दक्षिणाम् दिशम् || ६-४-४३
तम् अन्गद गतो रामम् लक्ष्मणः शुभया गिरा |
उवाच प्रतिपूर्ण अर्थः स्म्ऱ्तिमान् प्रतिभानवान् || ६-४-४४ हृताम् अवाप्य वैदेहीम् क्षिप्रम् हत्वा च रावणम् |
समृद्ध अर्थः समृद्ध अर्थाम् अयोध्याम् प्रतियास्यसि || ६-४-४५ महान्ति च निमित्तानि दिवि भूमौ च राघव |
शुभान्ति तव पश्यामि सर्वाणि एव अर्थ सिद्धये || ६-४-४६
अनु वाति शुभो वायुः सेनाम् मृदु हितः सुखः | पूर्ण वल्गु स्वराः च इमे प्रवदन्ति मृग द्विजाः || ६-४-४७
प्रसन्नाः च दिशः सर्वा विमलः च दिवा करः | उशना च प्रसन्न अर्चिर् अनु त्वाम् भार्गवो गतः || ६-४-४८
ब्रह्म राशिर् विशुद्धः च शुद्धाः च परम ऋषयः |
अर्चिष्मन्तः प्रकाशन्ते ध्रुवम् सर्वे प्रदक्षिणम् || ६-४-४९ त्रिशन्कुर् विमलो भाति राज ऋषिः सपुरोहितः || ६-४-५०
पितामह वरो अस्माकम् इष्क्वाकूणाम् महात्मनाम् | विमले च प्रकाशेते विशाखे निरुपद्रवे || ६-४-५१
नक्षत्रम् परम् अस्माकम् इक्ष्वाकूणाम् महात्मनाम् | नैरृतम् नैरृतानाम् च नक्षत्रम् अभिपीड्यते || ६-४-५२
मूलम् मूलवता स्प्ऱ्ष्टम् धूप्यते धूम केतुना | सरम् च एतद् विनाशाय राक्षसानाम् उपस्थितम् || ६-४-५३
काले काल गृहीतानाम् नकत्रम् ग्रह पीडितम् | प्रसन्नाः सुरसाः च आपो वनानि फलवन्ति च |
प्रवान्ति अभ्यधिकम् गन्धा यथा ऋतु कुसुमा द्रुमाः || ६-४-५४ व्यूढानि कपि सैन्यानि प्रकाशन्ते अधिकम् प्रभो |
देवानाम् इव सैन्यानि सम्ग्रामे तारकामये || ६-४-५५
एवम् आर्य समीक्ष्य एतान् प्रीतो भवितुम् अर्हसि | इति भ्रातरम् आश्वास्य हृष्टः सौमित्रिर् अब्रवीत् || ६-४-५६
अथ आव्ऱ्त्य महीम् कृत्स्नाम् जगाम महती चमूः |
ऋक्ष वानर शार्दूलैर् नख दम्ष्ट्र आयुधैर् वृता || ६-४-५७ कर अग्रैः चरण अग्रैः च वानरैर् उद्धतम् रजः |
भीमम् अन्तर् दधे लोकम् निवार्य सवितुः प्रभाम् || ६-४-५८
सा स्म याति दिवा रात्रम् महती हरि वाहिनी |
हृष्ट प्रमुदिता सेना सुग्रीवेण अभिरक्षिता || ६-४-५९ उत्तरन्त्याश्च सेनायाः सततम् बहुयोजनम् |
नदीस्रोतांसि सर्वाणि सस्यन्दुर्विपरीतवत् || ६-४-६० सरांसि विमलाम्भांसि द्रुमाकीर्णांश्च पर्वतान् |
समान् भूमिप्रदेशांश्च वनानि फलवन्ति च || ६-४-६१
मध्येन च समन्ताच्च वनानि फलवन्ति च | समावृत्य महीम् कृत्स्नाम् जगाम महती चमूः || ६-४-६२
ते हृष्टवदनाह् सर्वे जग्मुर्मारुतरम्हसः | हरयो राघवस्यार्थे समारोपितविक्रमाः || ६-४-६३
हर्षम् वीर्यम् बलोद्रेकाद्दर्शयन्तः परस्परम् |
यौवनोत्सेकजाद्दर्पाद्विविधांश्चक्रुरध्वनि || ६-४-६४ तत्र केचिद्द्रुतम् जग्मुरुत्पेतुश्च तथापरे |
केचित्किलकिलाम् चक्रुर्वानरा वनगोचराः || ६-४-६५ प्रास्फोटयंश्च पुच्छानि सम्निजघ्नः पदान्यपि |
भुजान्विक्षिप्य शैलांश्च द्रुमानन्ये बभञ्जरे || ६-४-६६ आरोहन्तश्च शृङ्गाणि गिरीणाम् गिरिगोचराः |
महानादान् प्रमुञ्चन्ति क्ष्वेडामन्ये प्रचक्रिते || ६-४-६७ ऊरुवेगैश्च ममृदुर्लताजालान्यनेकशः |
जृम्भमाणाश्च विक्रान्ता विचिक्रीडुः शिलाद्रुमैः || ६-४-६८ ततः शतसहस्रैश्च कोटिभिश्च सहस्रशः |
वानराणाम् सुघोराणाम् श्रीमत्परिवृता मही || ६-४-६९ सा स्म याति दिवारात्रम् महती हरिवाहिनी |
प्रहृष्टमुदिताः सर्वे सुग्रीवेणाभिपालिताः || ६-४-७०
वनरास् त्वरितम् यान्ति सर्वे युद्ध अभिनन्दनः |
मुमोक्षयिषवः सीताम् मुहूर्तम् क्व अपि न आसत || ६-४-७१ ततः पादप सम्बाधम् नाना मृग समाकुलम् |
सह्य पर्वतम् आसेदुर् मलयम् च मही धरम् || ६-४-७२ काननानि विचित्राणि नदी प्रस्रवणानि च |
पश्यन्न् अपि ययौ रामः सह्यस्य मलयस्य च || ६-४-७३ चम्पकांस् तिलकामः चूतान् अशोकान् सिन्दु वारकान् |
तिनिशान् करवीरामः च तिमिशान् भन्जन्ति स्म प्लवम् गमाः || ६-४-७४ अशोकांश्च करञ्जांश्च प्लक्षन्य्ग्रोधपादपान् |
जम्बूकामलकान्नागान् भजन्ति स्म प्लवङ्गमाः || ६-४-७५ प्रस्तरेषु च रम्येषु विविधाः काननद्रुमाः |
वायुवेगप्रचलिताः पुष्पैरवकिरन्ति ताम् || ६-४-७६ मारुतः सुखसंस्पर्शोओ वाति चन्दनशीतलः |
षट्पदैरनुकूजद्भिर्वनेषु मधुगन्धिषु || ६-४-७७ अधिकम् शैलराजस्तु धातुभिस्तु विभूसितः |
धातुभ्यः प्रसृतो रेणुर्वायुवेगेन घुट्टितः || ६-४-७८
सुमहद्वानरानीकम् चादयामास सर्वतः | गिरिप्रस्थेषु रम्येषु सर्वतः सम्प्रपुष्पिताः || ६-४-७९
केतक्यः सिन्दुवाराश्च वासन्त्यश्च मनोरमाः |
माधव्यो गन्धपूर्णाश्च कुन्दगुल्माश्च पुष्पिता || ६-४-८०
चिरबिल्वा मधूकाश्च वञ्जुला वकुलास्तथा |
रञ्जकास्तिलकाश्चैव नागवृक्षश्च पुष्पिता || ६-४-८१
चूताः पाटलिकाश्चैव कोविदाराश्च पुष्पिताः |
मुचुलिन्दार्जुनाश्चैव शिंशपाः कुटजास्तथा || ६-४-८२
हिन्तालास्तिनिशाश्चैव चूर्णका नीपकास्तथा || ६-४-८३
नीलाशोकाश्च सरला अङ्कोलाः पद्मकास्तथा |
प्रीयमाणैः प्लवम्गैस्तु सर्वे पर्याकुलीकृताः || ६-४-८४ व्यास्तिस्मिन् गिरौ रम्याः पल्वलानि तथैव च |
चक्रवाकानुचरिताः कारण्डवनिषेविताः || ६-४-८५
प्लवैः क्रौञ्चे सम्कीर्णा वराहमृगसेविताः |
ऋक्षैस्तरक्षुभिः सिम्हैः शार्दूलैश्च भयावहैः || ६-४-८६
व्यालैश्च बहुभिर्भीमैः सेव्यमानाः समन्ततः |
पद्मेः सौगन्धिकैः पुल्लैः सेव्यमानाः समन्ततः || ६-४-८७
वारिजैर्विविधैः पुष्पै रम्यास्तत्र जलाशयाः | तस्य सानुषु कूजन्ति नानाद्विजगणास्तथा || ६-४-८८
स्नात्वा पीत्वोदकान्यत्र जले क्रीदन्ति वानराः |
अन्योन्यम् प्लावयन्ति स्म शैलमारुह्य वानराः || ६-४-८९ फलानि अमृत गन्धीनि मूलानि कुसुमानि च |
बुभुजुर् वानरास् तत्र पादपानाम् बल उत्कटाः || ६-४-९० द्रोण मात्र प्रमाणानि लम्बमानानि वानराः |
ययुः पिबन्तो हृष्टास् ते मधूनि मधु पिन्गलाः || ६-४-९१ पादपान् अवभन्जन्तो विकर्षन्तस् तथा लताः |
विधमन्तो गिरि वरान् प्रययुः प्लवग ऋषभाः || ६-४-९२ वृक्षेभ्यो अन्ये तु कपयो नर्दन्तो मधु दर्पिताः |
अन्ये वृक्षान् प्रपद्यन्ते प्रपतन्ति अपि च अपरे || ६-४-९३ बभूव वसुधा तैस् तु सम्पूर्णा हरि पुम्गवैः |
यथा कमल केदारैः पक्वैर् इव वसुम् धरा || ६-४-९४ महाइन्द्रम् अथ सम्प्राप्य रामो राजीव लोचनः |
अध्यारोहन् महाबाहुः शिखरम् द्रुम भूषितम् || ६-४-९५ ततः शिखरम् आरुह्य रामो दशरथ आत्मजः |
कूर्म मीन समाकीर्णम् अपश्यत् सलिल आशयम् || ६-४-९६ ते सह्यम् समतिक्रम्य मलयम् च महागिरिम् |
आसेदुर् आनुपूर्व्येण समुद्रम् भीम निह्स्वनम् || ६-४-९७ अवरुह्य जगाम आशु वेला वनम् अनुत्तमम् |
रामो रमयताम् श्रेष्ठः ससुग्रीवः सलक्ष्मणः || ६-४-९८ अथ धौत उपल तलाम् तोय ओघैः सहसा उत्थितैः |
वेलाम् आसाद्य विपुलाम् रामो वचनम् अब्रवीत् || ६-४-९९ एते वयम् अनुप्राप्ताः सुग्रीव वरुण आलयम् |
इह इदानीम् विचिन्ता सा या न पूर्वम् समुत्थिता || ६-४-१०० अतः परम् अतीरो अयम् सागरः सरिताम् पति |
न च अयम् अनुपायेन शक्यस् तरितुम् अर्णवः || ६-४-१०१ तद् इह एव निवेशो अस्तु मन्त्रः प्रस्तूयताम् इह |
यथा इदम् वानर बलम् परम् पारम् अवाप्नुयात् || ६-४-१०२ इति इव स महाबाहुः सीता हरण कर्शितः |
रामः सागरम् आसाद्य वासम् आज्ञापयत् तदा || ६-४-१०३ सर्वाः सेना निवेश्यन्ताम् वेलायाम् हरिपुङ्गव |
सम्प्राप्तो मन्त्र कालो नः सागरस्य इह लन्घने || ६-४-१०४ स्वाम् स्वाम् सेनाम् समुत्स्ऱ्ज्य मा च कश्चित् कुतो व्रजेत् |
गच्चन्तु वानराः शूरा ज्ञेयम् चन्नम् भयम् च नः || ६-४-१०५ रामस्य वचनम् श्रुत्वा सुग्रीवः सह लक्ष्मणः |
सेनाम् न्यवेशयत् तीरे सागरस्य द्रुम आयुते || ६-४-१०६ विरराज समीपस्थम् सागरस्य तु तद् बलम् |
मधु पाण्डु जलः श्रीमान् द्वितीय इव सागरः || ६-४-१०७ वेला वनम् उपागम्य ततस् ते हरि पुम्गवाः |
विनिविष्टाः परम् पारम् कान्क्षमाणा महाउदधेः || ६-४-१०८ तेषाम् निविशमानानाम् सैन्यसम्नाहनिःस्वनः |
अन्तर्धाय महानादमर्णवस्य प्रशुश्रुवे || ६-४-१०९ सा महाअर्णवम् आसाद्य ह्ऱ्ष्टा वानर वाहिनी |
त्रिधा निविष्टा महती रामस्यार्थपराभवत् || ६-४-११० सा महार्णवमासाद्य हृष्टा वानरवाहिनी |
वायु वेग समाधूतम् पश्यमाना महाअर्णवम् || ६-४-१११ दूर पारम् असम्बाधम् रक्षो गण निषेवितम् |
पश्यन्तो वरुण आवासम् निषेदुर् हरि यूथपाः || ६-४-११२ चण्ड नक्र ग्रहम् घोरम् क्षपा आदौ दिवस क्षये |
हसन्तमिव फेनौघैर्नृत्यन्तमिव चोर्मिभिः || ६-४-११३ चन्द्र उदये समाधूतम् प्रतिचन्द्र समाकुलम् |
चण्ड अनिल महाग्राहैः कीर्णम् तिमि तिमिम्गिलैः || ६-४-११४ दीप्त भोगैर् इव आक्रीर्णम् भुजम्गैर् वरुण आलयम् |
अवगाढम् महासत्तैर् नाना शैल समाकुलम् || ६-४-११५
सुदुर्गम् द्रुगम् अमार्गम् तम् अगाधम् असुर आलयम् | मकरैर् नाग भोगैः च विगाढा वात लोहिताः || ६-४-११६
उत्पेतुः च निपेतुः च प्रवृद्धा जल राशयः | अग्नि चूर्णम् इव आविद्धम् भास्कर अम्बु मनो रगम् || ६-४-११७
सुर अरि विषयम् घोरम् पाताल विषमम् सदा | सागरम् च अम्बर प्रख्यम् अम्बरम् सागर उपमम् |
सागरम् च अम्बरम् च इति निर्विशेषम् अदृश्यत || ६-४-११८ सम्पृक्तम् नभसा हि अम्भः सम्प्ऱ्क्तम् च नभो अम्भसा || ६-४-११९
ताद्ऱ्ग् रूपे स्म द्ऱ्श्येते तारा रत्न समाकुले | समुत्पतित मेघस्य वीच्चि माला आकुलस्य च |
विशेषो न द्वयोर् आसीत् सागरस्य अम्बरस्य च || ६-४-१२० अन्योन्यैर् आहताः सक्ताः सस्वनुर् भीम निह्स्वनाः || ६-४-१२१
ऊर्मयः सिन्धु राजस्य महाभेर्य इव आहवे | रत्न ओघ जल सम्नादम् विषक्तम् इव वायुना || ६-४-१२२
उत्पतन्तम् इव क्रुद्धम् यादो गण समाकुलम् |
ददृशुस् ते महात्मानो वात आहत जल आशयम् || ६-४-१२३
अनिल उद्धूतम् आकाशे प्रवल्गतम् इव ऊर्मिभिः | ततो विस्मयामापन्ना हरयो ददृशुः स्थिताः || ६-४-१२४
ब्रान्त ऊर्मि जल सम्नादम् प्रलोलम् इव सागरम् | इत्यार्शे श्र्रिमद्रामायणे आदिकाव्ये युद्धकाण्डे चतुर्थः सर्गः 
सा तु नीलेन विधिवत् स्वारक्षा सुसमाहिता |
सागरस्य उत्तरे तीरे साधु सेना विनिएशिता || ६-५-१ 
मैन्दः च द्विविधः च उभौ तत्र वानर पुम्गवौ |
विचेरतुः च ताम् सेनाम् रक्षा अर्थम् सर्वतो दिशम् || ६-५-२ 
निविष्टायाम् तु सेनायाम् तीरे नद नदी पतेः |
पार्श्वस्थम् लक्ष्मणम् दृष्ट्वा रामो वचनम् अब्रवीत् || ६-५-३ 
शोकः च किल कालेन गच्चता हि अपगच्चति |
मम च अपश्यतः कान्ताम् अहनि अहनि वर्धते || ६-५-४ 
न मे दुह्खम् प्रिया दूरे न मे दुह्खम् हृता इति च |
तद् एव अनुशोचामि वयो अस्या हि अतिवर्तते || ६-५-५ 
वाहि वात यतः कन्या ताम् स्पृष्ट्वा माम् अपि स्पृश |
त्वयि मे गात्र संस्पर्शः चन्द्रे दृष्टि समागमः || ६-५-६ 
तन् मे दहति गात्राणि विषम् पीतम् इव आशये |
हा नाथ इति प्रिया सा माम् ह्रियमाणा यद् अब्रवीत् || ६-५-७ 
तद् वियोग इन्धनवता तच् चिन्ता विपुल अर्चिषा |
रात्रिम् दिवम् शरीरम् मे दह्यते मदन अग्निना || ६-५-८ 
अवगाह्य अर्णवम् स्वप्स्ये सौमित्रे भवता विना |
कथंचित् प्रज्वलन् कामः समासुप्तम् जले दहेत् || ६-५-९ 
बह्व् एतत् कामयानस्य शक्यम् एतेन जीवितुम् |
यद् अहम् सा च वाम ऊरुर् एकाम् धरणिम् आश्रितौ || ६-५-१० 
केदारस्य इव केदारः स उदकस्य निरूदकः |
उपस्नेहेन जीवामि जीवन्तीम् यत् शृणोमि ताम् || ६-५-११ 
कदा तु खलु सुस्शोणीम् शत पत्र आयत ईक्षणाम् |
विजित्य शत्रून् द्रक्ष्यामि सीताम् स्फीताम् इव श्रियम् || ६-५-१२ 
कदा नु चारु बिम्ब ओष्ठम् तस्याः पद्मम् इव आननम् |
ईषद् उन्नम्य पास्यामि रसायनम् इव आतुरः || ६-५-१३ 
तौ तस्याः सम्हतौ पीनौ स्तनौ ताल फल उपमौ |
कदा नु खलु स उत्कम्पौ हसन्त्या माम् भजिष्यतः || ६-५-१४ 
सा नूनम् असित अपान्गी रक्षो मध्य गता सती |
मन् नाथा नाथ हीना इव त्रातारम् न अधिगच्चति || ६-५-१५ 
कदा विक्षोभ्य रक्षांसि सा विधूय उत्पतिष्यति |
राक्षसीमध्यगा शेते स्नुषा दशरथस्य च || ६-५-१६ 
अविक्षोभ्याणि रक्षांसि सा विधूयोत्पतिष्यति |
विधूय जलदान् नीलान् शशि लेखा शरत्स्व् इव || ६-५-१७ 
स्वभाव तनुका नूनम् शोकेन अनशनेन च |
भूयस् तनुतरा सीता देश काल विपर्ययात् || ६-५-१८ 
कदा नु राक्षस इन्द्रस्य निधाय उरसि सायकान् |
सीताम् प्रत्याहरिष्यामि शोकम् उत्सृज्य मानसम् || ६-५-१९ 
कदा नु खलु माम् साध्वी सीता अमर सुता उपमा |
स उत्कण्ठा कण्ठम् आलम्ब्य मोक्ष्यति आनन्दजम् जलम् || ६-५-२० 
कदा शोकम् इमम् घोरम् मैथिली विप्रयोगजम् |
सहसा विप्रमोक्ष्यामि वासः शुक्ल इतरम् यथा || ६-५-२१ 
एवम् विलपतस् तस्य तत्र रामस्य धीमतः |
दिन क्षयान् मन्द वपुर् भास्करो अस्तम् उपागमत् || ६-५-२२ 
आश्वासितो लक्ष्मणेन रामः संध्याम् उपासत |
स्मरन् कमल पत्र अक्षीम् सीताम् शोक आकुली कृतः || ६-५-२३ 
लंकायाम् तु कृतम् कर्म घोरम् दृष्ट्वा भव आवहम् |
राक्षस इन्द्रो हनुमता शक्रेण इव महात्मना || ६-६-१
अब्रवीद् राक्षसान् सर्वान् ह्रिया किंचिद् अवान् मुखः | 
धर्षिता च प्रविष्टा च लंका दुष्प्रसहा पुरी || ६-६-२
तेन वानर मात्रेण दृष्टा सीता च जानकी | 
प्रसादो धर्षितः चैत्यः प्रवरा राक्षसा हताः || ६-६-३
आविला च पुरी लंका सर्वा हनुमता कृता | 
किम् करिष्यामि भद्रम् वः किम् वा युक्तम् अनन्तरम् || ६-६-४
उच्यताम् नः समर्थम् यत् कृतम् च सुकृतम् भवेत् | 
मन्त्र मूलम् हि विजयम् प्राहुर् आर्या मनस्विनः || ६-६-५
तस्माद् वै रोचये मन्त्रम् रामम् प्रति महाबलाः | 
त्रिविधाः पुरुषा लोके उत्तम अधम मध्यमाः || ६-६-६
तेषाम् तु समवेतानाम् गुण दोषम् वदामि अहम् | 
मन्त्रिभिर् हित सम्युक्तैः समर्थैर् मन्त्र निर्णये || ६-६-७
मित्रैर् वा अपि समान अर्थैर् बान्धवैर् अपि वा हितैः |
सहितो मन्त्रयित्वा यः कर्म आरम्भान् प्रवर्तयेत् || ६-६-८
दैवे च कुरुते यत्नम् तम् आहुः पुरुष उत्तमम् | 
एको अर्थम् विम्ऱ्शेद् एको धर्मे प्रकुरुते मनः || ६-६-९
एकः कार्याणि कुरुते तम् आहुर् मध्यमम् नरम् | 
गुण दोषाव् अनिश्चित्य त्यक्त्वा दैव व्यपाश्रयम् || ६-६-१०
करिष्यामि इति यः कार्यम् उपेक्षेत् स नर अधमः | 
यथा इमे पुरुषा नित्यम् उत्तम अधम मध्यमाः || ६-६-११
एवम् मन्त्रो अपि विज्ञेय उत्तम अधम मध्यमः | 
ऐकमत्यम् उपागम्य शास्त्र दृष्टेन चक्षुषा || ६-६-१२
मन्त्रिणो यत्र निरस्तास् तम् आहुर् मन्त्रम् उत्तमम् | 
बह्व्यो अपि मतयो गत्वा मन्त्रिणो हि अर्थ निर्णये || ६-६-१३
पुनर् यत्र एकताम् प्राप्तः स मन्त्रो मध्यमः स्मृतः | 
अन्योन्य मतिम् आस्थाय यत्र सम्प्रतिभाष्यते || ६-६-१४
न च ऐकमत्ये श्रेयो अस्ति मन्त्रः सो अधम उच्यते | 
तस्मात् सुमन्त्रितम् साधु भवन्तो मन्त्रि सत्तमाः || ६-६-१५
कार्यम् सम्प्रतिपद्यन्ताम् एतत् कृत्यतमम् मम | 
वानराणाम् हि वीराणाम् सहस्रैः परिवारितः || ६-६-१६
रामो अभ्येति पुरीम् लंकाम् अस्माकम् उपरोधकः | 
तरिष्यति च सुव्यक्तम् राघवः सागरम् सुखम् || ६-६-१७
तरसा युक्त रूपेण सानुजः सबल अनुगः | 
समुद्रमुच्छोषयति वीर्येणान्यत्करोति वा|| ६-६-१८
तस्मिन्न् एवम् गते कार्ये विरुद्धे वानरैः सह |
हितम् पुरे च सैन्ये च सर्वम् सम्मन्त्र्यताम् मम || ६-६-१९ 
इत्यार्षे श्रीमद्रामायणे आदिकाव्ये युद्धकाण्डे षष्ठः सर्गः इति उक्ता राक्षस इन्द्रेण राक्षसास्ते महाबलाः |
ऊचुः प्रान्जलयः सर्वे रावणम् राक्षस ईश्वरम् || ६-७-१
द्विष्त्पक्ष्ह्मविज्ञाय नीतिबाह्यास्त्वबुद्धयः | राजन् परिघ शक्ति ऋष्टि शूल पट्टस सम्कुलम् || ६-७-२
सुमहन् नो बलम् कस्माद् विषादम् भजते भवान् | त्वया भोगवतीम् गत्वा निर्जताः पन्नगा युधि || ६-७-३
कैलास शिखर आवासी यक्षैर् बहुभिर् आवृतः |
सुमहत् कदनम् कृत्वा वश्यस् ते धनदः कृतः || ६-७-४ स महाईश्वर सख्येन श्लाघमानस् त्वया विभो |
निर्जितः समरे रोषाल् लोक पालो महाबलः || ६-७-५ विनिहत्य च यक्षौघान् विक्षोभ्य च विगृह्य च |
त्वया कैलास शिखराद् विमानम् इदम् आहृतम् || ६-७-६ मयेन दानव इन्द्रेण त्वद् भयात् सख्यम् इच्चता |
दुहिता तव भार्या अर्थे दत्ता राक्षस पुम्गव || ६-७-७ दानव इन्द्रो मधुर् नाम वीर्य उत्सिक्तो दुरासदः |
विगृह्य वशम् आनीतः कुम्भीनस्याः सुख आवहः || ६-७-८ निर्जितास् ते महाबाहो नागा गत्वा रसा तलम् |
वासुकिस् तक्षकः शन्खो जटी च वशम् आहृताः || ६-७-९ अक्षया बलवन्तः च शूरा लब्ध वराः पुनः |
त्वया सम्वत्सरम् युद्ध्वा समरे दानवा विभो || ६-७-१०
स्व बलम् समुपाश्रित्य नीता वशम् अरिम् दम |
मायाः च अधिगतास् तत्र बहवो राक्षस अधिप || ६-७-११ शूराः च बलवन्तः च वरुणस्य सुता रणे |
निर्जितास् ते महाबाग चतुर् विध बल अनुगाः || ६-७-१२ मृत्यु दण्ड महाग्राहम् शाल्मलि द्वीप मण्डितम् |
कालपाशमहाईचिम् यमकिम्करपन्नगम् || ६-७-१३
महाज्वरेण दुर्धर्षम् यमलोकमहार्णवम् |
अवगाह्य त्वया राजन् यमस्य बल सागरम् || ६-७-१४
जयः च विप्लुलः प्राप्तो मृत्युः च प्रतिषेधितः |
सुयुद्धेन च ते सर्वे लोकास् तत्र सुतोषिताः || ६-७-१५ क्षत्रियैर् बहुभिर् वीरैः शक्र तुल्य पराक्रमैः |
आसीद् वसुमती पूर्णा महद्भिर् इव पादपैः || ६-७-१६ तेषाम् वीर्य गुण उत्साहैर् न समो राघवो रणे |
प्रसह्य ते त्वया राजन् हताः परम दुर्जयाः || ६-७-१७ तिष्ठ वा किम् महाराज श्रमेण तव वानरान् |
अयमेको महारज इन्द्रजित् क्षपयिष्यति || ६-७-१८ अनेन हि महाराज महेश्वरमनुत्तमम् |
इष्ट्वा यज्ञम् वरो लब्धो लोके परमदुर्लभः || ६-७-१९ शक्तितोमरमीनम् च विनिकीर्णान्त्रशैवलम् |
गजकच्चपसम्बाधंश्वमण्डूकसम्कुलम् || ६-७-२०
रुद्रादित्यमहाग्राहम् मरुद्वसुमहोरगम् |
रथश्वगजतोयौघम् पदातिपुलिनम् महत् || ६-७-२१
अनेन हि समासाद्य देवानाम् बलसागम् |
गृहीतो दैवतपतिर्लङ्काम् चापि प्रवेशितः || ६-७-२२ पीतामहनियोगाच्च मुक्तः शम्बरवृत्रहा |
गतस्त्रिविष्टपम् राजन् सर्वदेवनमस्कृतः || ६-७-२३ तमेव त्वम् महाराज विसृजेन्द्रजितम् सुतम् |
यावद्वानरसेनाम् ताम् परामाम् नयति क्ष्हयम् || ६-७-२४ राजन् न आपद् अयुक्ता इयम् आगता प्राकृताज् जनात् |
हृदि न एव त्वया कार्या त्वम् वधिष्यसि राघवम् || ६-७-२५ इत्यार्षे श्रीमद्रामायणे आदिकाव्ये सप्तमः सर्गः 
ततो नील अम्बुद निभः प्रहस्तो नाम राक्षसः |
अब्रवीत् प्राञ्जलिर् वाक्यम् शूरः सेना पतिस्तदा || ६-८-१ 
देव दानव गन्धर्वाः पिशाचपतगौरगाः |
न त्वाम् धर्षयितुम् शक्ताः किम् पुनर् वानरा रणे || ६-८-२ 
सर्वे प्रमत्ता विश्वस्ता वन्चिताः स्म हनूमता |
न हि मे जीवतो गच्चेज् जीवन् स वन गोचरः || ६-८-३ 
सर्वाम् सागर पर्यन्ताम् सशैल वन काननाम् |
करोमि अवानराम् भूमिम् आज्ञापयतु माम् भवान् || ६-८-४ 
रक्षाम् चैव विधास्यामि वानराद् रजनी चर |
न आगमिष्यति ते दुह्खम् किंचिद् आत्म अपराधजम् || ६-८-५ 
अब्रवीत्तम् सुसम्क्रुद्धो दुर्मुखो नाम राक्षसः |
इदम् न क्षमणीयम् हि सर्वेषाम् नः प्रधर्षणम् || ६-८-६ 
अयम् परिभवो भूयः पुरस्य अन्तः पुरस्य च |
श्रीमतो राक्षस इन्द्रस्य वानर इन्द्र प्रधर्षणम् || ६-८-७ 
अस्मिन् मुहूर्ते हत्वा एको निवर्तिष्यामि वानरान् |
प्रविष्टान् सागरम् भीमम् अम्बरम् वा रसा तलम् || ६-८-८ 
ततो अब्रवीत् सुसम्क्रुद्धो वज्र दम्ष्ट्रो महाबलः |
प्रगृह्य परिघम् घोरम् मांस शोणित रूपितम् || ६-८-९ 
किम् नो हनुमता कार्यम् कृपणेन तपस्विना |
रामे तिष्ठति दुर्धर्षे सुग्रीवे सह लक्ष्मणे || ६-८-१० 
अद्य रामम् ससुग्रीवम् परिघेण सलक्ष्मणम् |
आगमिष्यामि हत्वा एको विक्षोभ्य हरि वाहिनीम् || ६-८-११ 
इदम् ममापरम् वाक्यम् शृणु राजन्यदीच्चसि |
उपायकुशलो ह्येव जयेच्चत्रुनतन्द्रितः || ६-८-१२ 
कामरूपधराः शूराः सुभीमा भीमदर्शनाः |
राक्षसा वा सहस्राणि राक्षसाधिप निश्चिताः || ६-८-१३
काकुत्थ्समुपसम्गम्य बिभ्रतो मानुषम् वपुः |
सर्वे ह्यसम्भ्रमा भूत्वा ब्रुवन्तु रघुसत्तमम् || ६-८-१४ 
प्रेषिता भरतेनैव भ्रात्रा तव यवीयसा |
स हि सेनाम् समुत्थाप्य क्षिप्रमेवोपयास्यति || ६-८-१५ 
ततो वयमितस्तुर्णम् शूलशक्तिगदाधराः |
चापबाणासिहस्तश्च त्वरितास्तत्र यामहे || ६-८-१६ 
आकाशे गणशः स्थित्वा हत्वा ताम् हरिवाहिनीम् |
अश्मशस्त्रमहावृष्ट्वा प्रापयाम् यमक्षयम् || ६-८-१७ 
एवम् चेदुपसर्पेतामनयम् रामलक्ष्मणौ |
अवश्यमपनीतेन जहतामेव जीवितम् || ६-८-१८ 
कौम्भकर्णिस् ततो वीरो निकुम्भो नाम वीर्यवान् |
अब्रवीत् परम कुर्द्धो रावणम् लोक रावणम् || ६-८-१९ 
सर्वे भवन्तस् तिष्ठन्तु महाराजेन सम्गताः |
अहम् एको हनिष्यामि राघवम् सह लक्ष्मणम् || ६-८-२०
सुग्रीवम् सहनूमन्तम् सर्वांश्चैवात्र वानरान् | 
ततो वज्रहनुर्नाम राक्षसः पर्वतोपमः || ६-८-२१
क्रुद्धः परिलिहन् वक्त्रम् जिह्वया वाक्यम् अब्रवीत् | 
स्वैरम् कुर्वन्तु कार्याणि भवन्तो विगत ज्वराः || ६-८-२२
एको अहम् भक्षयिष्यामि तान् सर्वान् हरि यूथपान् |
स्वस्थाः क्रीडन्तु निश्चिन्ताः पिबन्तु मधु वारुणीम् || ६-८-२३ 
अहम् एको हनिष्यामि सुग्रीवम् सह लक्ष्मणम् |
स अन्गदम् च हनूमन्तम् रामम् च रण कुन्जरम् || ६-८-२४ 
इत्यार्षे श्रीमद्रामायणे आदिकाव्ये अष्टमः सर्गः 
ततो निकुम्भो रभसः सूर्य शत्रुर् महाबलः |
सुप्तघ्नो यज्ञ कोपः च महापार्श्वो महाउअरः || ६-९-१
अग्नि केतुः च दुर्धर्षो रश्मि केतुः च राक्षसः |
इन्द्रजिच् च महातेजा बलवान् रावण आत्मजः || ६-९-२
प्रहस्तो अथ विरूप अक्षो वज्र दम्ष्ट्रो महाबलः |
धूम्र अक्षः च अतिकायः च दुर्मुखः चैव राक्षसः || ६-९-३
परिघान् पट्टसान् प्रासान् शक्ति शूल परश्वधान् |
चापानि च सबाणानि खड्गामः च विपुलान् शितान् || ६-९-४
प्रगृह्य परम क्रुद्धाः समुत्पत्य च राक्षसाः |
अब्रुवन् रावणम् सर्वे प्रदीप्ता इव तेजसा || ६-९-५ 
अद्य रामम् वधिष्यामः सुग्रीवम् च सलक्ष्मणम् |
कृपणम् च हनूमन्तम् लंका येन प्रधर्षिता || ६-९-६ 
तान् गृहीत आयुधान् सर्वान् वारयित्वा विभीषणः |
अब्रवीत् प्रान्जलिर् वाक्यम् पुनः प्रत्युपवेश्य तान् || ६-९-७ 
अपि उपायैस् त्रिभिस् तात यो अर्थः प्राप्तुम् न शक्यते |
तस्य विक्रम कालांस् तान् युक्तान् आहुर् मनीषिणः || ६-९-८ 
प्रमत्तेष्व् अभियुक्तेषु दैवेन प्रहतेषु च |
विक्रमास् तात सिध्यन्ति परीक्ष्य विधिना कृताः || ६-९-९ 
अप्रमत्तम् कथम् तम् तु विजिगीषुम् बले स्थितम् |
जित रोषम् दुराधर्षम् प्रधर्षयितुम् इच्चथ || ६-९-१० 
समुद्रम् लन्घयित्वा तु घोरम् नद नदी पतिम् |
कृतम् हनुमता कर्म दुष्करम् तर्कयेत कः || ६-९-११ 
बलानि अपरिमेयानि वीर्याणि च निशा चराः |
परेषाम् सहसा अवज्ञा न कर्तव्या कथंचन || ६-९-१२ 
किम् च राक्षस राजस्य रामेण अपकृतम् पुरा |
आजहार जन स्थानाद् यस्य भार्याम् यशस्विनः || ६-९-१३ 
खरो यदि अतिवृत्तस् तु रामेण निहतो रणे |
अवश्यम् प्राणिनाम् प्राणा रक्षितव्या यथा बलम् || ६-९-१४ 
एतन् निमित्तम् वैदेही भयम् नः सुमहद् भवेत् |
आहृता सा परित्याज्या कलह अर्थे क्ऱ्ते न किम् || ६-९-१५ 
न नः क्षमम् वीर्यवता तेन धर्म अनुवर्तिना |
वैरम् निरर्थकम् कर्तुम् दीयताम् अस्य मैथिली || ६-९-१६ 
यावन् सगजाम् साश्वाम् बहु रत्न समाकुलाम् |
पुरीम् दारयते बाणैर् दीयताम् अस्य मैथिली || ६-९-१७ 
यावत् सुघोरा महती दुर्धर्षा हरि वाहिनी |
न अवस्कन्दति नो लंकाम् तावत् सीता प्रदीयताम् || ६-९-१८ 
विनश्येद्द् हि पुरी लंका शूराः सर्वे च आक्षसाः |
रामस्य दयिता पत्नी न स्वयम् यदि दीयते || ६-९-१९ 
प्रसादये त्वाम् बन्धुत्वात् कुरुष्व वचनम् मम |
हितम् पथ्यम् त्व् अहम् ब्रूमि दीयताम् अस्य मैथिली || ६-९-२० 
पुरा शरत् सूर्य मरीच्चि सम्निभान् |
नव अग्र पुन्खान् सुदृढान् नृप आत्मजः |
सृजति अमोघान् विशिखान् वधाय ते |
प्रदीयताम् दाशरथाय मैथिली || ६-९-२१ 
त्यजस्व कोपम् सुख धर्म नाशनम् |
भजस्व धर्मम् रति कीर्ति वर्धनम् |
प्रसीद जीवेम सपुत्र बान्धवाः |
प्रदीयताम् दाशरथाय मैथिली || ६-९-२२ 
विभीषणवचः श्रुत्वा रावणो राक्षसेश्वरः |
विसर्जयित्वा तान् सर्वान् प्रैवेश स्वकम् गृहम् || ६-९-२३ 
इत्यार्षे श्रीमद्रामयणे आदिकाव्ये युद्धकाण्डे नवमः सर्गः 
ततः प्रत्युषसि प्राप्ते प्राप्तधर्मार्थनिश्चयः |
राक्षसाधिपतेर्वेश्म भीमकर्मा विभीषणः || ६-१०-१ 
शैलाग्रचयसम्काशम् शैलशृज्~गमिवोन्नतम् |
सुविभक्तमहाकक्षम् महाजनपरिग्रहम् || ६-१०-२ 
मतिमद्भिर्महामात्रैरनुरकैरधिष्ठितम् |
राक्षसैराप्तपर्याप्तैह् सर्वतः परिरक्षितम् || ६-१०-३ 
मत्तमातज्~गनिःश्वासैर्व्याकुलीकृतमारुतम् |
शज्~खघोषमहाघोषम् तूर्यसम्बाधनादितम् || ६-१०-४ 
प्रमदाजनसम्बाधम् प्रजल्पितमहापथम् |
तप्तकाञ्चननिर्यूहम् भूषणोत्तमभूषितम् || ६-१०-५ 
गन्धर्वाणामिवावासमालयम् मरुतामिव |
रत्नसंचयसम्बाधम् भवनम् भोगिनामिव || ६-१०-६ 
तम् महाभ्रमिवादित्य स्तेजोविस्तृतरश्मिमान् |
अग्रजस्यालयम् वीरः प्रविवेश महाद्युतिः || ६-१०-७ 
पुण्यान् पुण्याहघोषांश्च वेदिविद्भिरुदाहृतान् |
शुश्राव सुमहातेजा भ्रातुर्विजयसंश्रितान् || ६-१०-८ 
पूजितान् दधिपात्रैश्च सर्पिर्भिः सुमनोक्षतैः |
मन्त्रवेदविदो विप्रान् ददर्श स महाबलः || ६-१०-९ 
स पूज्यमानो रक्षोभिद्दीप्यमानम् स्वतेजसा |
असवस्थम् महाबाहुर्ववन्दे धनदानुजम् || ६-१०-१० 
स राजदृष्टिसम्पन्नमासनम् हेमभूषितम् |
जगाम समुदाचारम् प्रयुज्याचारकोविदः || ६-१०-११ 
स रावणम् महात्मानम् विजने मन्त्रिसम्निधौ |
उवाच हितमत्यर्थम् वचनम् हेतुनिश्चितम् || ६-१०-१२ 
प्रसाद्य भ्रातरम् ज्येष्ठम् सान्त्वेनोपस्थितक्रमः |
देशकालार्थसम्वादि दृष्टलोकपरावः || ६-१०-१३ 
यदा प्रभृति वैदेही सम्प्राप्तेह परतप |
तदा प्रभृति दृश्यन्ते निमित्तान्यशुभानि नः || ६-१०-१४ 
सस्फुलिज्~गः सधूमार्चिह् सधूमकलुषोदयः |
मन्त्रसम्घहुतोऽप्यग्निर्न सम्यगभिवर्धते || ६-१०-१५ 
अग्निष्ठेष्वग्निशालासु तथा ब्रह्मस्थलीषु च |
परीपृपाणि दृश्यन्ते हव्येषु च पिपीलिकाः || ६-१०-१६ 
गवाम् पयांसि स्कन्नानि विमदा वरकुञ्जराः |
दीनमश्वाः प्रहेषन्ते न च ग्रासाभिनन्दिनः || ६-१०-१७ 
खरोष्ट्राश्वतरा राजन्भिन्न्रोमाः स्रवन्ति च |
न स्वभावेऽवतिष्ठन्ते विधानैरपि चिन्तताः || ६-१०-१८ 
वायसाः सघशः क्रूरा व्याहरन्ति समन्ततः |
समवेताश्च दृश्यन्ते विमानाग्रेषु सम्घशः || ६-१०-१९ 
गृध्राश्च परिलीयन्ते पुरीमुपरि पिण्डिताः |
उपपन्नाश्च संध्ये द्वे व्याहरन्त्यशिवम् शिवाः || ६-१०-२० 
क्रव्यादानाम् मृगाणाम् च पुरीद्वारेषु सज्~घशः |
श्रूयन्ते विपुला घोषाः सविस्फूर्जितनिःस्वनाः || ६-१०-२१ 
तदेवम् प्रस्तुते कार्ते प्रायश्चित्तमिदम् क्षमम् |
रोचये वीर वैदेही राघवाय प्रदीयताम् || ६-१०-२२ 
इदम् च यदि वामोहाल्लोभाद्वा व्याहृतम् मया |
तत्राप् च महाराज न दोषम् कर्तुमर्हसि || ६-१०-२३ 
अयम् हि दोषः सर्वस्य जनस्याप्योपलक्ष्यते |
रक्षसाम् राक्षसीनाम् च पुरस्यान्तः पुरस्य च || ६-१०-२४ 
प्रापणे चास्य मन्त्रस्य निवृत्ताः सर्वमन्त्रिणः |
अवश्यम् च मया वाच्यम् यद्दृष्टमथवा श्रुतम् || ६-१०-२५
सम्विधाय यथान्यायम् तद्भवान् कर्तुमर्हति | 
इति स्वमन्त्रिणाम् मध्ये भ्राता भ्रातरमूचिवान् || ६-१०-२६
रावणम् रक्षसाम् श्रेष्ठम् पथ्यमेतद्विभीषणः | 
हितम् महार्थम् मऋदु हेतुसम्हितम् |
व्यतीतकालायतिसम्प्रतिक्षमम् |
निशम्य तद्वाक्यमुपस्थितज्वरः |
प्रसज्~गवानुत्तरमेत दब्रवीत् || ६-१०-२७ 
भयम् न पश्यामि कुतश्चिदप्यहम् |
न राघवः प्राप्स्यति जातु मैथिलीम् |
सुरैः सहेन्द्रैरपि सम्गरे कथम् |
ममाग्रतः स्थास्यति लक्ष्मणाग्रजः || ६-१०-२८ 
इत्येवमुक्र्वा सुरसैन्यनाशनो |
महाबलः सम्यति चण्डविक्रमः |
दशाननो भ्रातरमाप्तवादिनम् |
विसर्जयामास तदा विभीषणम् || ६-१०-२९ 
स बभुव कृशो राजा मैथिलीकाममोहितः |
असन्मानाच्च सुहृदाम् पापः पापेन कर्मणाः || ६-११-१ 
अतीतसमये काले तस्मिन्वे युधि रावणः |
अमात्यैश्च सुहृद्भिश्च प्राप्तकालममन्यत || ६-११-२ 
स हेमजालविततम् मणिविद्रुमभूषितम् |
उपगम्य विनीताश्वमारुरोह महार्थम् || ६-११-३ 
तमास्थाय रथश्रेष्ठो महामेघसमस्वनम् |
प्रययौ रक्षसाम् श्रेष्ठो दशग्रीवः सभाम् प्रति || ६-११-४ 
असिचर्मधरा योधाः सर्वायुधधरास्ततः |
राक्षसा राक्षसेन्द्रस्य पुरस्तात्सम्प्रतस्थिरे || ६-११-५ 
नानाविकृतवेषाश्च नानाभूषणभूषिताः |
पार्श्वतः पृष्ठतश्चैनम् परिवार्य ययुस्तदा || ६-११-६ 
रथैश्चातिरथा शीघ्रम् मतैश्च वरवारणैः |
अमात्पेतुर्दशग्रीवमाक्रीडद्भिश्च वाजिभिः || ६-११-७ 
गदापरिघहस्ताश्च शक्तितोमरपाणयः |
परश्वथधराश्चान्ये तथान्ये शूलपाणयः || ६-११-८ 
ततस्तूर्यसहस्राणाम् सम्जज्ञे निःस्वनो महान् |
तुमुलः शङ्खशब्दश्च सभाम् गच्चति रवणे || ६-११-९ 
स नेमिघोषेण महान्सहसाभिनिनादयन् |
राजमार्गम् श्रिया जुष्टम् प्रतिपेदे महारथः || ६-११-१० 
विमलम् चातपत्रम् च पगृहीतमशोभत |
पाण्डुरम् राक्षसेन्द्रस्य पूर्णस्तारधिपो यथा || ६-११-११ 
हेमञ्जरिगर्भे च शुद्धस्फटिकविग्रहे |
चामरव्यजने तस्य रेजतुः सव्यदक्षिणे || ६-११-१२ 
ते कृताञ्जलयः सर्वे रथस्थम् पृथिवीस्थिताः |
राक्ष्सा राक्षसश्रेष्ठम् शिरोभिस्तम् ववन्दिरे || ६-११-१३ 
राक्षनैः स्तूयमानः सन् जयाशीर्भिररिंदमः |
अससाद महातेजाः सभाम् विरचिताम् तदा || ६-११-१४ 
सुवर्णरजतास्तीर्णाम् विशुद्धस्फटिकान्तराम् |
विराजमानो वपुषा रुक्मपट्टोत्तरच्चदाम् || ६-११-१५
ताम् पिशाचशतैः षड्भिरभिगुप्ताम् सदाप्रभाम् |
प्रविवेश महातेजाः सुकृताम् विश्वकर्मणा || ६-११-१६ 
तस्याम् स वैदूर्यमयम् प्रियाकाजिनसम्वृतम् |
महत्सोपाश्रयम् भेजे रावणः परमासनम् || ६-११-१७ 
ततः शशासेश्वरवद्दूतान् लघुपराक्रमान् |
समानयत मे क्षिप्रमिहैतान् राक्षसानिति || ६-११-१८
कृत्यमस्ति महाज्जाने कर्तव्यमिति शत्रुभिः | 
राक्षसास्तद्वचः श्रुत्वा लङ्कायाम् परिचक्रमुः || ६-११-१९
अनुगेहमवस्थय विहारशयनेषु च |
उद्यानेषु च रक्क्षंसि चोदयन्तो ह्यभीतवत् || ६-११-२० 
ते रथान् रुचिरानेके दृप्तानेके दृढान् हयान् |
नागनेकेऽधिरुरुहुर्जग्मुश्चैके पदातयः || ६-११-२१ 
सा पुरी परमाकीर्णा रथकुञ्जरवाजिभिः |
सम्पतद्भिर्विरुरुचे गरुत्मद्चिरिवामबरम् || ६-११-२२ 
ते वाहनान्यवस्थाप्य यानानि विविधानि च |
सभाम् पद्भिः प्रविविशुः सिम्हा गिरिगुहामिव || ६-११-२३ 
राज्ञः पादौ गृहीत्वा तु राज्ञा ते प्रतिपूजिताः |
पीठेष्वन्ये बृसीष्वन्ये भूमौ केचिदुपाविशन् || ६-११-२४ 
ते समेत्य सभायाम् वै राक्षसा राजशासनात् |
यथार्हमुपतस्थुस्ते रावणम् राक्षसाधिपम् || ६-११-२५ 
मन्त्रिणश्च यथामुख्या निश्चितार्थेषु पण्डिताः |
अमात्याश्च गुणोपेताः सर्वज्ञा बुद्धिदर्शनाः || ६-११-२६
समीयुस्तत्र शतशः शूराश्च बहवस्तथा |
सभायाम् हेमवर्णायाम् सर्वार्थस्य सुखाय वै || ६-११-२७ 
ततो महात्मा विपुलम् सुयुग्यम् |
रथम् वरम् हेमविचित्रिताङ्गम् |
शुभम् समास्थाय ययौ यशस्वी |
विभीषणः संसदमग्रजस्य || ६-११-२८ 
स पूर्वजायावरजः शशंस |
ना माथ पश्चाच्चरणौ ववन्दे |
शुकः प्रहस्तश्च तथैव तेभ्यो |
ददौ यथार्हम् प्ऱ्^थगासनानि || ६-११-२९ 
सुवर्णनानामणिभुषणानाम् |
सुवाससाम् संसदि राक्षसानाम् |
तेषाम् परार्थ्यगुरुचन्दनानाम् |
स्रजाम् च गन्धाः प्रववुः समन्तात् || ६-११-३० 
न चुक्रुशुर्नानृतमाह कश्चि |
त्सभासदो नापि जजल्पुरुच्चैः |
संसिद्धार्थः सर्व एवोग्रवीर्या |
भर्तुः सर्वे ददृशुश्चाननम् ते || ६-११-३१ 
स रावणः शस्त्रभृताम् मनस्विनाम् |
महाबलानाम् समितौ मनस्वी |
तप्याम् सभायाम् प्रभया चकाशे |
मध्ये वसूनामिव वज्रहस्तः || ६-११-३२ 
इत्यार्षे श्रीमद्रामायणे आदिकाव्ये युद्धकाण्डे एकादशः सर्गः 
स ताम् परिषदम् कृत्स्नाम् समीक्ष्य समितिम्जयः |
प्रबोधयामास तदा प्रहस्तम् वाहिनीपतिम् || ६-१२-१ 
सेनापते यथा ते स्युः कृतविद्याश्चतुर्विधाः |
योधा नगररक्षायाम् तथा व्यादेष्टुमर्हसि || ६-१२-२ 
स प्रहस्तः प्रतीतात्मा चिकीर्षन् राजशासनम् |
विनिक्षिपद् बलम् सर्वम् बहिरन्तश्च मन्दिरे || ६-१२-३ 
ततो विनिक्षिप्य बलम् सर्वम् नगरगुप्तये |
प्रहस्तः प्रमुखे राज्ञो निषसाद जगाद च || ६-१२-४ 
विहितम् बहिरन्तश्च बलम् बलवतस्तव |
कुरुष्वाविमनाः क्षिप्रम् यदभिप्रेतमस्ति ते || ६-१२-५ 
प्रहस्तस्य वचः श्रुत्वा राजा राज्यहितैषिणः |
सुखेप्सुः सुहृदाम् मध्ये व्याजहार स रावणः || ६-६-१२ 
प्रियाप्रिये सुख दुःखम् लाभालाभे सिताहिते |
धर्मकामार्थकृच्च्रेषु यूयमार्हथ वेदितुम् || ६-१२-७ 
सर्वकृत्यानि युष्माभिः समारब्धनि सर्वदा |
मन्त्रकर्मनियुक्तानि न जातु विफलानि मे || ६-१२-८ 
ससोमग्रहनक्षत्रैर्मरुद्भिरिव वासवः |
भवद्भिरहमत्यर्थम् वृतः श्रियमवाप्नुयाम् || ६-१२-९ 
अहम् तु खलु सर्वन्वः समर्थयुतुमुद्यतः |
कुमभकर्णस्य तु स्वप्नान्नेममर्थमचोदयम् || ६-१२-१० 
अयम् हि सुप्तः ष्ण्मासान् कुम्भकर्णो महाबलः |
सर्वशस्त्रभृतम् मुख्यः स इदानीम् समुत्थितः || ६-१२-११ 
इयम् च दण्डकारण्य़ाद्रामस्य महिषी प्रिया |
रक्षोभिश्चरितोद्देशादानीता जनकात्मजा || ६-१२-१२ 
सा मे न शय्यामारोढुमिच्चत्यलसगामिनी |
त्रिषुलोकेषु चान्या मे न सीतासदृशी मता || ६-१२-१३ 
तनुमध्या पृथुश्रोणी शरदिन्दुनिभानना |
हेमबिम्बनिभा सौम्यामायेव मयनिर्मिता || ६-१२-१४ 
सुलोहिततलौ श्लक्क्षणौ चरणौ सुप्रतिष्ठतौ |
दृष्ट्वा ताम्रनखौ तस्या दीप्यते मे शरीरजः || ६-१२-१५ 
हुताग्निरर्चिःसम्काशामेनाम् सौरीमिव प्रभाम् |
उन्नसम् विमलम् वल्गु वदनम् चारुलोचनम् || ६-१२-१६
पश्यंस्तदवशस्तस्याः कामस्य वशमेयिवान् | 
क्रोधहर्षसमानेन दुर्वर्णकरणेन च || ६-१२-१७
शोकसम्तापनित्येन कामेन कलुषीकृतः | 
सा तु सम्वत्सरम् कालम् मामयाचत भामिनी || ६-१२-१८
प्रतीक्षमाणा भर्तारम् राममायतलोचना |
तन्मया चारुनेत्रायाः प्रतिज्ञातम् वचः शुभम् || ६-१२-१९
श्रान्तोऽहम् सततम् कामाद्यातो हय इवाध्वनि | 
कथम् सागरमक्षोभ्यम् तरिष्यन्ति वनौकसः || ६-१२-२०
बहुसत्त्वसमाकीर्णम् तौ वा दशरथात्मजौ | 
अथवा कपिनैकेन कृतम् नः कदनम् महत् || ६-१२-२१
दुर्ज्ञेयाः कार्यगतयो ब्रूत यस्य यथामति | 
मानुषान्नो भयम् नास्ति तथापि तु विमृश्यताम् || ६-१२-२२
तदा देवासुरे युद्दे युष्माभिः सहितोऽजयम् |
ते मे भवन्तश्च तथा सुग्रीवप्रमुखान् हरीन् || ६-१२-२३
परे पारे समुद्रस्य पुरस्कृत्य नृपात्मजौ |
सीतायाः पदवीम् प्राप्य सम्प्राप्तौ वरुणालयम् || ६-१२-२४ 
अदेया च यथा सीता वध्यौ दशरथात्मजौ |
भवद्भिर्मन्त्य्रताम् मन्त्रः सुनीतम् चाभिधीयताम् || ६-१२-२५ 
न हि शक्तिम् प्रपश्यामि जगत्यन्यस्य कस्यचित् |
सागरम् वानरैस्तीर्त्वा विश्चयेन जयो मम || ६-१२-२६ 
तस्य कामपरीतस्य निशम्य परिदेवितम् |
कुम्भकर्णः प्रचुक्रोध वचनम् चेदमब्रवीत् || ६-१२-२७ 
यदा तु रामस्य सलक्ष्मणस्य |
प्रसह्य सीता खलु पा इहाऽहृता |
सकृत्समीक्षैव सुनिश्चितम् तदा |
भजेत चित्तम् यमुनेव यामुनम् || ६-१२-२८ 
सर्वमेतन्महाराज कृतमप्रतिमम् तव |
विधीयेत सहास्माभिरादावेवास्य कर्मणः || ६-१२-२९ 
न्यायेन राजकार्याणि यः करोति दशानन |
न स सम्तप्यते पश्चान्निश्चतार्थमतिर्नृपः || ६-१२-३० 
अनुपायेन कर्माणि विपरीतानि यानि च |
क्रियमाणानि दुष्यन्ति हवीम्ष्यप्रयतेष्विन || ६-१२-३१ 
यः पश्चात्पूर्वकार्याणि कर्माण्यभिचिकीर्षति |
पूर्वम् चापरकर्याणि न स वेद नयानयौ || ६-१२-३२ 
चपलस्य तु कृत्येषु प्रसमीक्स्याधिकम् बलम् |
चिद्रमन्ये प्रपद्यन्ते क्रौञ्चस्य खमिव द्विजाः || ६-१२-३३ 
त्वयेदम् महादारभम् कार्य मप्रतिचिन्तितम् |
दिष्ट्या त्वाम् नावधीद्रामो विषमिश्रमिवामृतम् || ६-१२-३४ 
तस्मात्त्वया समारब्धम् कर्म ह्यप्रतिमम् परैः |
अहम् समीकरिष्यामि हत्वा शत्रूम् स्तनानघ || ६-१२-३५ 
अहमुत्सादयिष्यामि शत्रूंस्तव निशाचर |
यदि शक्रविवस्वन्तौ यदि पावकमारुतौ || ६-१२-३६
तावहम् योधयिष्यामि कुबेरवरुणावपि | 
गिरिमात्रशरीरस्य महापरिघयोधिनः || ६-१२-३७
नर्दतस्तीक्ष्णदम्ष्ट्रस्य बिभीयाद्वै पुरन्दरः | 
पुनर्माम् सद्वितीयेन शरेण निहनिष्यति || ६-१२-३८
ततोऽहम् तस्य पास्यामि रुधिरम् काममाश्वस | 
वधेव वै दाशरथेह् सुखावहम् |
जयम् तवाहर्तुमहम् तयिष्ये |
हत्वा च रामम् सह लक्ष्मणेन |
खादामि सर्वान् हरियूथमुख्यान् || ६-१२-३९ 
रमस्व कामम् पिब चाग्र्यवारुणीम् |
कुरुष्व कार्वाणि हितानि विज्वरः |
मया तु रामे गमिते यमक्षयम् |
चिराय सीता वशगा भविष्यति || ६-१२-४० 
इत्यार्षे श्रीमद्रामायणे आदिकाव्ये युद्धकाण्डे द्वादशः सर्गः 
रावणम् क्रुद्धमाज्ञाय महापार्श्वो महाबलः |
मुहूर्त मनुसंचिन्त्य प्राञ्जलिर्वाक्य मब्रवीत् || ६-१३-१ 
यः खल्वपि वनम् प्राप्य मृगव्यालनिषेवितम् |
न पिबेन्मधु सम्प्राप्य स नरो बालिशो ध्रुवम् || ६-१३-२ 
ईश्वरस्येश्वरः कोऽस्ति तव शत्रुनिबर्हण |
रमस्व सह वैदेह्या शत्रूनाक्रम्य मूर्धसु || ६-१३-३ 
बलात्कुक्कुटवृत्तेन प्रवर्तस्व महाबल |
अक्रम्याक्रम्य सीताम् वै ताम् भुङिक्स्व च रमस्व च || ६-१३-४ 
लब्धकामस्य ते पश्चादागमिष्यति किम् भयम् |
प्राप्तमप्राप्तकालम् वा सर्वम् प्रतिविधास्यते || ६-१३-५ 
कुम्भकर्णः सहास्माभिरिन्द्रजिच्च महाबलः |
प्रतिषेधयितुम् शक्तौ सवज्रमपि वज्रिणम् || ६-१३-६ 
उपप्रदानम् सान्त्वम् वा भेदम् वा कुशलैः कृतम् |
समतिक्रम्य दण्डेन सिद्धिमर्थेषु रोचये || ६-१३-७ 
इह प्राप्तान्वयम् सर्वान् शत्रूंस्तव महाबल |
वशे शस्त्रप्रतापेन करिष्यामो न संशयः || ६-१३-८ 
एवमुक्तस्तदा राजा महापार्श्वएन रावणः |
तस्य सम्पूजयन्वाक्यमिदम् वचनमब्रवीत् || ६-१३-९ 
महापार्श्व निबोध त्वम् रहस्यम् किंचिदात्मनः |
चिरवृत्तम् तदाख्यास्ये यदवाप्तम् पुरा मया || ६-१३-१० 
पितामहस्य भवनम् गच्चन्तीम् पुञ्जिकस्थलाम् |
चञ्चूर्यमाणामद्राक्षमाकाशेऽग्निशिखामिव || ६-१३-११ 
सा प्रसह्य मया भुक्ता कृता विवसना ततः |
स्वयम्भूभवनम् प्राप्ता लोलिता नलिनी यथा || ६-१३-१२ 
तच्च तस्य तदा मन्ये ज्ञातमासीन्महात्मनः |
अथ सम्कुपितो वेधा मामिदम् वाक्यमब्रवी || ६-१३-१३ 
अद्यप्रभृति यामन्याम् बलान्नारीम् गमिष्यसि |
तदा ते शतधा मुर्धा फलिष्यति न संशयः || ६-१३-१४ 
इत्यहम् तस्य शापस्य भीतः प्रसभमेव ताम् |
नारोहये बलात्सीताम् वैदेहीम् शय्ने शुभे || ६-१३-१५ 
सागरस्येव मे वेगो मारुतस्येव मे गतिः |
नैतद्दाशरथिर्वेद ह्यापादयति तेन माम् || ६-१३-१६ 
को हि सिम्हमिवासीनम् सुप्तम् गिरिगुहाशये |
क्रुद्धम् मृत्युमिवाऽसीनम् सम्बोधयितुमिच्चति || ६-१३-१७ 
न मत्तो निर्गतान् बाणान् द्विजिह्वान् पन्न्गानिव |
रामः पश्यति सम्ग्रामे तेन मामभिगच्चति || ६-१३-१८ 
क्षिप्रम् वज्रसमैर्बाणैः शतधा कार्मुकचुतैः |
राममादीपयिष्यामि उल्कभिरिव कुञ्जरम् || ६-१३-१९ 
तच्चास्य बलमादास्ये बलेन महता वृतः |
उदितः सविता काले नक्षत्राणाम् प्रभामिव || ६-१३-२० 
न वासवेनापि सहस्रचक्षुषा |
युधास्मि शक्यो वरुणेन वा पुनः |
मया त्वियम् बाहुबलेन निर्जिता |
पुरा पुरी वैश्रवणेन पालिता || ६-१३-२१ 
निशाचरेन्द्रस्य निशम्य वाक्यम् |
स कुम्भकर्णस्य च गर्जितानि |
विभीषणो राक्षसराजमुख्य |
मुवाच वाक्यम् हितम्र्थयुक्तम् || ६-१४-१ 
वृतो हि बाह्वन्तरभोगराशि |
श्चिन्ताविषः सुस्मिततीक्षणदम्ष्ट्रः |
पञ्चाङ्गुलीपञ्चशिरोऽतिकायः |
सीतामहाहिस्तव केन राजन् || ६-१४-२ 
यावन्न लङ्का समभिद्रवन्ति |
वलीमुखाः पर्वतकूटमात्राः |
दम्ष्ट्रयुधाश्चैव नखायुधाश्च |
प्रदीयताम् दाशरथाय मैथिली || ६-१४-३ 
यावन्न गृह्णन्ति शिरांसि बाणा |
रामेरिता राक्षसपुङ्गवानाम् |
वज्रोपमा वायुसमानवेगाः |
प्रदीयताम् दाशरथाय मैथिली || ६-१४-४ 
न कुम्भकर्णेन्द्रजितौ च राजम् |
स्तथा महापार्श्वमहोदरौ वा |
निकुम्भकुम्भौ च तथातिकायः |
स्थातुम् समर्था युधि राघवस्य || ६-१४-५ 
जीवंस्तु रामस्य न मोक्स्यसे त्वम् |
गुप्तः सवित्राप्यथवा मरुद्भिः |
न वासवस्याङ्कगतो न मृत्यो |
र्नभो न पातालमनुप्रविष्टः || ६-१४-६ 
निशम्य वाक्यम् तु विभीषणस्य |
ततः प्रहस्तो वचनम् बभाषे |
न नो भयम् विद्म न दैवतेभ्यो |
न दानवेभ्योऽप्यथवा कदाचित् || ६-१४-७ 
न यक्षगन्धर्वमहोरगेभ्यो |
भयम् न सम्ख्ये पतगोरगेभ्यः |
कथम् नु रामाद्भविता भयम् नो |
नरेन्द्रपुत्रात्समरे कदाचित् || ६-१४-८ 
प्रहस्तवाक्यम् त्वहितम् निशम्य |
विभीषणो राजहितानुकाङिक्षी |
ततो महार्थम् वचनम् बभाषे |
धर्मार्थकामेषु निविष्टबुद्धिः || ६-१४-९ 
प्रहस्त राजा च महोदरश्च |
त्वम् कुम्भकर्णश्च यथार्थजातम् |
ब्रवीत रामम् प्रति तन्न शक्यम् |
यथा गतिः स्वर्गमधर्मबुद्धेः || ६-१४-१० 
वधस्तु रामस्य मया त्वया च |
प्रहस्त सर्वैरपि राक्षसैर्वा |
कथम् भवेदर्थविशारदस्य |
महार्णवम् तर्तु मिवाप्लवस्य || ६-१४-११ 
धर्मप्रधानस्य महारथस्य |
इक्स्वाकुवंशप्रभवस्य राज्ञः |
पुरोऽस्य देवाश्च तथाविधस्य |
कृत्येषु शक्तस्य भवन्ति मूढाः || ६-१४-१२ 
तीक्षणा न तावत्तव कङ्कपत्रा |
दुरापदा राघवविप्रमुक्ताः |
भित्त्वाशरीरम् प्रविशन्ति बाणाः |
प्रहस्त तेनैव विकत्थसे त्वम् || ६-१४-१३ 
भित्त्वा न तावत्प्रविशन्ति कायम् |
प्राणान्तकास्तेऽशनितुल्य्वेगाः |
शिताः शरा राघवविप्रमुक्ताः |
प्रहस्त तेनैव विकत्थसे त्वम् || ६-१४-१४ 
न रावणो नाइबलस्त्रीशीर्षो |
न कुम्भकर्णस्य सुतो निकुभः |
न चेन्द्रजिद्दाशरथिम् प्रसोढुम् |
त्वम् वा रणे शक्रसमम् समर्थः || ६-१४-१५ 
देवान्तको वापि नरान्तको वा |
तथातिकायोऽतिरथो महात्मा |
अकम्पननश्चाद्रिसमानसारः |
स्थातुम् न शक्ता युधि राघवस्य || ६-१४-१६ 
अयम् च राजा न्यसनाभिभूतो |
मित्रैरमित्रप्रतिमैर्भवद्भिः |
अन्वास्यते राक्षसनाशनार्थे |
तीक्षणः प्रकृत्या ह्यसमीक्ष्यकारी || ६-१४-१७ 
अनन्तभोगेन सहस्रमूर्ध्ना |
वागेन भीमेन महाबलेन |
बलात्परिक्षिप्तमिमम् भवन्तो |
राजानमुत्क्षिप्य विमोचयन्तु || ६-१४-१८ 
यावद्धि केशग्रहणात्सुहृद्भिः |
समेत्य सर्वैः परिपूर्णकामैः |
निगृह्य राजा परिरक्षितव्यो |
भूतैर्यथा भीमबलैर्गृहीअः || ६-१४-१९ 
सुवारिणा राघवसागरेण |
प्रच्चाद्यमानस्तरसा भवद्भिः |
प्रच्चाद्यमानस्तरसा भवद्भिः |
युक्तस्त्वयम् तारयितुम् समेत्य |
काकुत्थ्सपातालमुखे पतन्सः || ६-१४-२० 
इदम् पुरस्यास्य सराक्षसस्य |
राज्ञश्च पथ्यम् ससुहृज्जनस्य |
सम्यग्घि वाक्यम् स्वमतम् ब्रवीमि |
नरेन्द्रपुत्राय ददातु मैथिलीम् || ६-१४-२१ 
परस्य वीर्यम् स्वबलम् च बुद्ध्वा |
स्थानम् क्षयम् चैव तथैव वृद्धिम् |
तथा स्वपक्षे प्यनुमृश्य बुद्ध्या |
वद्त् क्षमम् स्वामिहितम् स मन्त्री || ६-१४-२२ 
बृहस्पतेस्तुल्यमतेर्वचस्त |
न्निशम्य यत्नेन विभीषणस्य |
ततो महात्मा वचनम् बभाषे |
तत्रेन्द्रजिन्नैरृतयूथमुख्यः || ६-१५-१ 
किम् नाम ते तात कनिष्ठ वाक्य |
मन्र्थकम् वै बहुभीतवच्च |
अस्मिन् कुले योऽपि भवेन्न जातः |
सोऽपीदृशम् नैव वदेन्न कुर्यात् || ६-१५-२ 
सत्त्वेन वीर्येण पराक्रमेण
धैर्येण शौर्येण च तेजसा च |
एकः कुलेऽस्मिन् पुरुषो विमुक्तो |
विभीषणस्तातकनिष्ठ एषः || ६-१५-३ 
किम् नाम तौ मानुषराजपुत्रा |
वस्माकमेकेन हि राक्षसेन |
सुप्राकृतेनापि निहन्तुमेतौ |
शक्यौ कुतो भीषयसे स्म भीरो || ६-१५-४ 
त्रिलोकनाथो नम देवराजः |
शक्तो मया भूमितले विविष्टः |
भयार्मिताश्चापि दिशः प्रपन्नाः |
सर्वे तदा देवगणाः समग्राः || ६-१५-५ 
ऐरावतो विस्वरमुन्नदन् स |
निपातितो भूमितले मया तु |
विकृष्य दन्तौ तु मया प्रपह्य |
वित्रासिता देवगणाः समग्राः || ६-१५-६ 
सोऽहम् सुराणामपि दर्पहन्ता |
दैत्योत्तमानामपि शोककर्ता |
कथम् नरेन्द्रत्मजयोर्न शक्तो |
ममष्ययोः प्राकृतयोः सुवीर्यः || ६-१५-७ 
अथेन्द्रकल्पस्य दुरासदस्य |
महाजसस्तद्वचनम् निशम्य |
ततो महार्थम् वचनम् बभाषे |
विभीषणः शस्त्रभृताम् वरिष्ठः || ६-१५-८ 
न तात मन्त्रे तव निश्चयोऽस्ति |
बालस्त्वमद्याप्यविपक्वबुद्धिः |
तस्मात्त्वयाप्यात्मविनाशनाय |
वचोऽर्थ्हीनम् बहु विप्रलप्तम् || ६-१५-९ 
पुत्रप्रवादेन तु रावणस्य |
त्वमिन्द्रजिन्मित्रमुखोऽसि शत्रुः |
यस्येदृशम् राघवतो विनाशम् |
विशम्य मोहादनुवन्यसे त्वम् || ६-१५-१० 
त्वमेव वध्यश्च सुदुर्मतिश्च |
स चापि वध्यो य ऐहानयत्त्वाम् |
बालम् दृढम् साहासिकम् च योऽद्य |
प्रावेशयन्मन्त्रक्ऱ्^ताम् समीपम् || ६-१५-११ 
मूढोऽप्रगल्भोऽविनयोपपन्न |
स्तीक्षणस्वभावोऽल्पमतिर्दुरात्मा |
मूर्खस्त्वमत्यन्तसुदुर्मतिश्च |
त्वमिन्द्रजिद्बालतया ब्रवीषि || ६-१५-१२ 
को ब्रह्मदण्डप्रतिमप्रकाशा |
नर्चिष्मतः कालनिकाशरूपान् |
सहेत बाणान्यमदण्डकल्पा |
न्समक्षमुक्तान्युधि राघवेण || ६-१५-१३ 
धनानि रत्नानि सुभूषणानि |
वापाम्पि दिव्यानि मणींश्च चित्रान् |
सीताम् च रामाय निवेद्य देवीम् |
वसेम राजन्निह वीतशोकाः || ६-१५-१४ 
सुनिविष्टम् हितम् वाक्यम् उक्तवन्तम् विभीषणम् |
अब्रवीत् परुषम् वाक्यम् रावणः काल चोदितः || ६-१६-१ 
वसेत् सह सपत्नेन क्रुद्धेन आशी विषेण च |
न तु मित्र प्रवादेन सम्वस्च्चत्रुणा सह || ६-१६-२ 
जानामि शीलम् ज्ञातीनाम् सर्व लोकेषु राक्षस |
हृष्यन्ति व्यसनेष्वेते ज्ञातीनाम् ज्ञातयः सदा || ६-१६-३ 
प्रधानम् साधकम् वैद्यम् धर्म शीलम् च राक्षस |
ज्ञातयो ह्यनमन्यन्ते शूरम् परिभवन्ति च || ६-१६-४ 
नित्यम् अन्योन्य सम्हृष्टा व्यसनेष्वाततायिनः |
प्रच्चन्न हृदया घोरा ज्ञातयस् तु भय आवहाः || ६-१६-५ 
श्रूयन्ते हस्तिभिर् गीताः श्लोकाः पद्म वने पुरा |
पाश हस्तान् नरान् दृष्ट्वा शृणु तान् गदतो मम || ६-१६-६ 
नाग्निर्नान्यानि शस्त्राणि न नः पाशा भयावहाः |
घोराः स्वार्थप्रयुक्तास्तु ज्ञातयो नो भयावहाः || ६-१६-७ 
उपायमेते वक्ष्यन्ति ग्रहणे नात्रसंशयः |
कृत्स्नाद् भयाज्ज्ञातिभयम् सुकष्टम् विदितम् च नः || ६-१६-८ 
विद्यते गोषु सम्पन्नम् विद्यते ज्ञातितो भयम् |
विद्यते स्त्रीषु चापल्यम् विद्यते ज्ञातितो भयम् || ६-१६-९ 
ततो नेष्टम् इदम् सौम्य यदहम् लोक सत्कृतः |
ऐश्वर्यम् अभिजातः च रिपूणाम् मूर्ध्नि च स्थितः || ६-१६-१० 
यथा पुष्करपत्रेषु पतितास्तोयबिन्दवः |
न श्लेषमभिगच्चन्ति तथानार्येषु सौहृदम् || ६-१६-११ 
यथा शरदि मेघानाम् सिञ्चातामपि गर्जताम् |
न भवत्यमुबसम्क्लेदस्तथानार्येषु सौहृदम् || ६-१६-१२ 
यथा मधुकरस्तर्षाद्रासम् विन्दन्न तिष्ठति |
तथा त्वमपि तत्रैव तथानार्येषु सौहृदम् || ६-१६-१३ 
यथा मधुकर्स्तराषात्काशपुष्पम् पिबन्नपि |
रसमत्र न विन्देत तथानार्येषु सौहृदम् || ६-१६-१४ 
यथा पूर्वम् गजः स्नात्वा गृह्य हस्तेन वै रजः |
दूषयत्यात्मनो देहम् तथानार्येषु सौहृदम् || ६-१६-१५ 
योऽन्यस्त्वेवम्विधम् ब्रूयाद् वाक्यमेतन्निशाचर |
अस्मिन् मुहूर्ते न भवेत् त्वाम् तु धिक् कुलपांसनम् || ६-१६-१६ 
इतिउक्तः परुषम् वाक्यम् न्यायवादी विभीषणः |
उत्पपात गदापाणिःचतुर्भिः सह राक्षसैः || ६-१६-१७ 
अब्रवीच्च तदा वाक्यम् जातक्रोधो विभीषणः |
अन्तरिक्षगतः श्रीमान् भ्रातरम् राक्षस अधिपम् || ६-१६-१८ 
स त्वम् भ्राता असि मे राजन् ब्रूहि माम् यद् यद् इच्चसि |
ज्येष्ठो मान्यः पितृसमो न च धर्मपथे स्थितः || ६-१६-१९
इदम् तु परुषम् वाक्यम् न क्षमामि अनृतम् तव | 
सुनीतम् हित कामेन वाक्यम् उक्तम् दश आनन || ६-१६-२०
न गृह्णन्ति अकृत आत्मानः कालस्य वशमागताः | 
सुलभाः पुरुषा राजन् सततम् प्रिय वादिनः || ६-१६-२१
अप्रियस्य तु पथ्यस्य वक्ता श्रोता च दुर्लभः | 
बद्धम् कालस्य पाशेन सर्व भूत अपहारिणा || ६-१६-२२
न नश्यन्तम् उपेक्षेयम् प्रदीप्तम् शरणम् यथा | 
दीप्त पावक सम्काशैः शितैः कान्चन भूषणैः || ६-१६-२३
न त्वाम् इच्चामि अहम् द्रष्टुम् रामेण निहतम् शरैः | 
शूराः च बलवन्तः च कृत अस्त्राः च नर आजिरे || ६-१६-२४
काल अभिपन्ना सीदन्ति यथा वालुक सेतवः | 
तनर्षयतु यच्चोक्तम् गुरुत्वाद्धितमिच्चता || ६-१६-२५
आत्मानम् सर्वथा रक्ष पुरीम् च इमाम् सराक्षसाम् |
स्वस्ति ते अस्तु गमिष्यामि सुखी भव मया विना || ६-१६-२६ 
निवार्यमाणस्य मया हित एषिणा |
न रोचते ते वचनम् निशा चर |
परीत काला हि गत आयुषो नरा |
हितम् न गृह्णन्ति सुहृद्भिर् ईरितम् || ६-१६-२७ 
इत्यार्षे श्रीमद्रामायणे आदिकाव्ये युद्धकाण्डे षोडशः सर्गः 
इति उक्त्वा परुषम् वाक्यम् रावणम् रावण अनुजः |
आजगाम मुहूर्तेन यत्र रामः सलक्ष्मणः ||६-१७-१ 
तम् मेरु शिखर आकारम् दीप्ताम् इव शत ह्रदाम् |
गगनस्थम् महीस्थास् ते ददृशुर् वानर अधिपाः ||६-१७-२ 
ते चाप्यनुचरास्तस्य चत्वारो भीमविक्रमाः |
तेऽपि वर्मायुधोपेता भूषणोत्तमभूषिताः ||६-१७-३ 
स च मेघाचलप्रख्यो वज्रायुधसमप्रभः |
वरायुधधरो वीरो दिव्याभरणभूषितः ||६-१७-४ 
तम् आत्म पन्चमम् दृष्ट्वा सुग्रीवो वानर अधिपः |
वानरैः सह दुर्धर्षः चिन्तयाम् आस बुद्धिमान् ||६-१७-५ 
चिन्तयित्वा मुहूर्तम् तु वानरांस् तान् उवाच ह |
हनूमत् प्रमुखान् सर्वान् इदम् वचनम् उत्तमम् ||६-१७-६ 
एष सर्व आयुध उपेतः चतुर्भिः सह राक्षसैः |
राक्षसो अभ्येति पश्यध्वम् अस्मान् हन्तुम् न संशयः ||६-१७-७ 
सुग्रीवस्य वचः श्रुत्वा सर्वे ते वानर उत्तमाः |
सालान् उद्यम्य शैलामः च इदम् वचनम् अब्रुवन् ||६-१७-८ 
शीघ्रम् व्यादिश नो राजन् वधाय एषाम् दुरात्मनाम् |
निपतन्तु हताः च एते धरण्याम् अल्प जीविताः ||६-१७-९ 
तेषाम् सम्भाषमाणानाम् अन्योन्यम् स विभीषणः |
उत्तरम् तीरम् आसाद्य खस्थ एव व्यतिष्ठत ||६-१७-१० 
स उवाच च महाप्राज्ञः स्वरेण महता महान् |
सुग्रीवम् तामः च सम्प्रेक्ष्य खस्थ एव विभीषणः ||६-१७-११ 
रावणो नाम दुर्वृत्तो राक्षसो राक्षस ईश्वरः |
तस्य अहम् अनुजो भ्राता विभीषण इति श्रुतः ||६-१७-१२ 
तेन सीता जन स्थानाद्द् हृता हत्वा जटायुषम् |
रुद्ध्वा च विवशा दीना राक्षसीभिः सुरक्षिता ||६-१७-१३ 
तम् अहम् हेतुभिर् वाक्यैर् विविधैः च न्यदर्शयम् |
साधु निर्यात्यताम् सीता रामाय इति पुनः पुनः ||६-१७-१४ 
स च न प्रतिजग्राह रावणः काल चोदितः |
उच्यमानो हितम् वाक्यम् विपरीत इव औषधम् ||६-१७-१५ 
सो अहम् परुषितस् तेन दासवच् च अवमानितः |
त्यक्त्वा पुत्रामः च दारामः च राघवम् शरणम् गतः ||६-१७-१६ 
निवेदेअयत माम् क्षिप्रम् राघवाय महात्मने |
सर्व लोक शरण्याय विभीषणम् उपस्थितम् ||६-१७-१७ 
एतत्तु वचनम् श्रुत्वा सुग्रीवो लघु विक्रमः |
लक्ष्मणस्य अग्रतो रामम् सम्रब्धम् इदम् अब्रवीत् ||६-१७-१८ 
प्रविष्टः शत्रु सैन्यम् हि प्राप्तः शत्रुरतर्कितः |
निहन्यादन्न्तरम् लब्ध्वा उलूको वायसानिव ||६-१७-१९ 
मन्त्रे व्यूहे नये चारे युक्तो भवितुमर्हसि |
वानराणाम् च भद्रम् ते परेषाम् च परम्तप ||६-१७-२० 
अन्तर्धनगताह्येते राक्षसाः कामरूपिणः |
शूराश्च निकृतिज्ञाश्च तेषाम् जातु न विश्वसेत् ||६-१७-२१ 
प्रणीधी राक्षसेन्द्रस्य रावणस्य भवेदयम् |
अनुप्रविश्य सोऽ स्मासु भेदम् कुर्यान्न संशयः ||६-१७-२२ 
अथवा स्वयमेवैष चिद्रमासाद्य बुद्धिमान् |
अनुप्रविश्य विश्वस्ते कदाचित्प्रहरेदपि ||६-१७-२३ 
मित्राटवीबलम् चैव मौलभृत्यबलम् तथा |
सर्वमेतद्बलम् ग्राह्यम् वर्जयित्वा द्विषद्बलम् ||६-१७-२४ 
प्रकृत्या राक्षसो ह्येष भ्रातामित्रस्य वै प्रभो |
आगतश्च रिपोः साक्षात्कथमस्मिंश्च विश्वसेत् ||६-१७-२५ 
रावणस्य अनुजो भ्राता विभीषण इति श्रुतः |
चतुर्भिः सह रक्षोभिर् भवन्तम् शरणम् गतः ||६-१७-२६ 
रावणेन प्रणिहितम् तम् अवेहि विभीषणम् |
तस्य अहम् निग्रहम् मन्ये क्षमम् क्षमवताम् वर ||६-१७-२७ 
राक्षसो जिह्मया बुद्ध्या संदिष्टो अयम् उपस्थितः |
प्रहर्तुम् मायया चन्नो विश्वस्ते त्वयि राघव ||६-१७-२८ 
बध्यताम् एष तीव्रेण दण्डेन सचिवैः सह |
रावणस्य नृशंसस्य भ्राता हि एष विभीषणः ||६-१७-२९ 
एवम् उक्त्वा तु तम् रामम् सम्रब्धो वाहिनी पतिः |
वाक्यज्ञो वाक्य कुशलम् ततो मौनम् उपागमत् ||६-१७-३० 
सुग्रीवस्य तु तद् वाक्यम् श्रुत्वा रामो महाबलः |
समीपस्थान् उवाच इदम् हनूमत् प्रमुखान् हरीन् ||६-१७-३१ 
यद् उक्तम् कपि राजेन रावण अवरजम् प्रति |
वाक्यम् हेतुमद् अत्यर्थम् भवद्भिर् अपि तत् श्रुतम् ||६-१७-३२ 
सुहृदा हि अर्थ कृच्चेषु युक्तम् बुद्धिमता सता |
समर्थेन अपि संदेष्टुम् शाश्वतीम् भूतिम् इच्चता ||६-१७-३३ 
इति एवम् परिपृष्टास् ते स्वम् स्वम् मतम् अतन्द्रिताः |
स उपचारम् तदा रामम् ऊचुर् हित चिकीर्षवः ||६-१७-३४ 
अज्ञातम् न अस्ति ते किंचित् त्रिषु लोकेषु राघव |
आत्मानम् पूजयन् राम पृच्चसि अस्मान् सुहृत्तया ||६-१७-३५ 
त्वम् हि सत्य व्रतः शूरो धार्मिको दृढ विक्रमः |
परीक्ष्य कारा स्मृतिमान् निसृष्ट आत्मा सुहृत्सु च ||६-१७-३६ 
तस्माद् एक एकशस् तावद् ब्रुवन्तु सचिवास् तव |
हेतुतो मति सम्पन्नाः समर्थाः च पुनः पुनः ||६-१७-३७ 
इति उक्ते राघवाय अथ मतिमान् अन्गदो अग्रतः |
विभीषण परीक्षा अर्थम् उवाच वचनम् हरिः ||६-१७-३८ 
शत्रोः सकाशात् सम्प्राप्तः सर्वथा शन्क्य एव हि |
विश्वास योग्यः सहसा न कर्तव्यो विभीषणः ||६-१७-३९ 
चादयित्वा आत्म भावम् हि चरन्ति शठ बुद्धयः |
प्रहरन्ति च रन्ध्रेषु सो अनर्थः सुमहान् भवेत् ||६-१७-४० 
अर्थ अनर्थौ विनिश्चित्य व्यवसायम् भजेत ह |
गुणतः सम्ग्रहम् कुर्याद् दोषतस् तु विसर्जयेत् ||६-१७-४१ 
यदि दोषो महांस् तस्मिंस् त्यज्यताम् अविशन्कितम् |
गुणान् वा अपि बहून् ज्ञात्वा सम्ग्रहः क्रियताम् नृप ||६-१७-४२ 
शरभस् त्व् अथ निश्चित्य सार्थम् वचनम् अब्रवीत् |
क्षिप्रम् अस्मिन् नर व्याघ्र चारः प्रतिविधीयताम् ||६-१७-४३ 
प्रणिधाय हि चारेण यथावत् सूक्ष्म बुद्धिना |
परीक्ष्य च ततः कार्यो यथा न्यायम् परिग्रहः ||६-१७-४४ 
जाम्बवांस् त्व् अथ सम्प्रेक्ष्य शास्त्र बुद्ध्या विचक्षणः |
वाक्यम् विज्ञापयाम् आस गुणवद् दोष वर्जितम् ||६-१७-४५ 
बद्ध वैराच् च पापाच् च राक्षस इन्द्राद् विभीषणः |
अदेश काले सम्प्राप्तः सर्वथा शन्क्यताम् अयम् ||६-१७-४६ 
ततो मैन्दस् तु सम्प्रेक्ष्य नय अपनय कोविदः |
वाक्यम् वचन सम्पन्नो बभाषे हेतुमत्तरम् ||६-१७-४७ 
अनुहो नाम तस्य एष रावणस्य विभीषणः |
पृच्च्यताम् मधुरेण अयम् शनैर् नर वर ईश्वर ||६-१७-४८ 
भावम् अस्य तु विज्ञाय ततस् तत्त्वम् करिष्यसि |
यदि दृष्टो न दुष्टो वा बुद्धि पूर्वम् नरषभ ||६-१७-४९ 
अथ संस्कार सम्पन्नो हनूमान् सचिव उत्तमः |
उवाच वचनम् श्लक्ष्णम् अर्थवन् मधुरम् लघु ||६-१७-५० 
न भवन्तम् मति श्रेष्ठम् समर्थम् वदताम् वरम् |
अतिशाययितुम् शक्तो बृहस्पतिर् अपि ब्रुवन् ||६-१७-५१ 
न वादान् न अपि सम्घर्षान् न आधिक्यान् न च कामतः |
वक्ष्यामि वचनम् राजन् यथा अर्थम् राम गौरवात् ||६-१७-५२ 
अर्थ अनर्थ निमित्तम् हि यद् उक्तम् सचिवैस् तव |
तत्र दोषम् प्रपश्यामि क्रिया न हि उपपद्यते ||६-१७-५३ 
ऋते नियोगात् सामर्थ्यम् अवबोद्धुम् न शक्यते |
सहसा विनियोगो हि दोषवान् प्रतिभाति मे ||६-१७-५४ 
चार प्रणिहितम् युक्तम् यद् उक्तम् सचिवैस् तव |
अर्थस्य असम्भवात् तत्र कारणम् न उपपद्यते ||६-१७-५५ 
अदेश काले सम्प्राप्त इति अयम् यद् विभीषणः |
विवक्षा च अत्र मे अस्ति इयम् ताम् निबोध यथा मति ||६-१७-५६ 
स एष देशः कालः च भवति इह यथा तथा |
पुरुषात् पुरुषम् प्राप्य तथा दोष गुणाव् अपि ||६-१७-५७ 
दौरात्म्यम् रावणे दृष्ट्वा विक्रमम् च तथा त्वयि |
युक्तम् आगमनम् तस्य सदृशम् तस्य बुद्धितः ||६-१७-५८ 
अज्ञात रूपैः पुरुषैः स राजन् पृच्च्यताम् इति |
यद् उक्तम् अत्र मे प्रेक्षा काचिद् अस्ति समीक्षिता ||६-१७-५९ 
पृच्च्यमानो विशन्केत सहसा बुद्धिमान् वचः |
तत्र मित्रम् प्रदुष्येत मिथ्य पृष्टम् सुख आगतम् ||६-१७-६० 
अशक्यः सहसा राजन् भावो वेत्तुम् परस्य वै |
अन्तः स्वभावैर् गीतैस् तैर् नैपुण्यम् पश्यता भृशम् ||६-१७-६१ 
न त्वस्य ब्रुवतो जातु लक्ष्यते दुष्ट भावता |
प्रसन्नम् वदनम् च अपि तस्मान् मे न अस्ति संशयः ||६-१७-६२ 
अशन्कित मतिः स्वस्थो न शठः परिसर्पति |
न च अस्य दुष्टा वागस्ति तस्मान् न अस्ति इह संशयः ||६-१७-६३ 
आकारः चाद्यमानो अपि न शक्यो विनिगूहितुम् |
बलाद्द् हि विवृणोति एव भावम् अन्तर् गतम् नृणाम् ||६-१७-६४ 
देश काल उपपन्नम् च कार्यम् कार्यविदाम् वर |
सफलम् कुरुते क्षिप्रम् प्रयोगेण अभिसम्हितम् ||६-१७-६५ 
उद्योगम् तव सम्प्रेक्ष्य मिथ्या वृत्तम् च रावणम् |
वालिनः च वधम् श्रुत्वा सुग्रीवम् च अभिषेचितम् ||६-१७-६६
राज्यम् प्रार्थयमानः च बुद्धि पूर्वम् इह आगतः |
एतावत् तु पुरस् कृत्य युज्यते त्व् अस्य सम्ग्रहः ||६-१७-६७ 
यथा शक्ति मया उक्तम् तु राक्षसस्य आर्जवम् प्रति |
प्रमाणम् तु शेषस्य श्रुत्वा बुद्धिमताम् वर ||६-१७-६८ 
इत्यार्शे श्रीमद्रामायणे आदिकाव्ये युद्धकाण्डे सप्तदशः सर्गः 
अथ रामः प्रसन्न आत्मा श्रुत्वा वायु सुतस्य ह |
प्रत्यभाषत दुर्धर्षः श्रुतवान् आत्मनि स्थितम् ||६-१८-१ 
मम अपि तु विवक्षा अस्ति काचित् प्रति विभीषणम् |
श्रुतम् इच्चामि तत् सर्वम् भवद्भिः श्रेयसि स्थितैः ||६-१८-२ 
मित्र भावेन सम्प्राप्तम् न त्यजेयम् कथंचन |
दोषो यदि अपि तस्य स्यात् सताम् एतद् अगर्हितम् ||६-१८-३ 
सुग्रीवस्त्वथ तद्वाक्यमाभाष्य च विमृश्य च |
ततः शुभतरम् वाक्यमुवाच हरिपुङ्गवः ||६-१८-४ 
सुदुष्टो वाप्यदुष्टो वा किम्मेष रजनीचरः |
ईदृशम् व्यसनम् प्राप्तम् भ्रातरम् यः परित्यजेत् ||६-१८-५
को वाम स भवेत्तस्य यमेष न परित्यजेत् | 
वानराधिपते र्वाक्यम् श्रुत्वा सर्वानुदीक्स्य तु ||६-१८-६
ईषदुत्स्मयमानस्तु लक्स्मणम् पुण्यलक्षणम् |
इति होवाच काकुत्थ्सो वाक्यम् सत्यपराक्रमः ||६-१८-७ 
अनधीत्य च शास्त्राणि वृद्धाननुपसेव्य च |
न शक्यमीदृशम् वक्तुम् यदुवाच हरीश्वरः ||६-१८-८ 
अस्ति सूक्ष्मतरम् किंचिद्यदत्र प्रतिभाति मा |
प्रत्यक्षम् लौकिकम् चापि वर्तते सर्वराजसु ||६-१८-९ 
अमित्रास्तत्कुलीनाश्च प्रातिदेश्याश्च कीर्तिता |
व्यसनेषु प्रहर्तारस्तस्मादयमिहागतः ||६-१८-१० 
अपापास्तत्कुलीवाश्च मानयन्ति स्वकान् हितान् |
एष प्रायो नरेन्द्राणाम् शङ्कनीयस्तु शोभनः ||६-१८-११ 
यस्तु दोषस्त्वया प्रोक्तो ह्यादानेर्इबलस्य च |
तत्र ते कीर्तयुष्यामि यथाशास्त्रमिदम् शृणु ||६-१८-१२ 
न वयम् तत्कुलीनाश्च राज्यकाम्क्षी च राक्षसः |
पण्डिता हि भविष्यन्ति तस्माद्ग्राह्यो विभीषणः ||६-१८-१३ 
अव्यग्राश्च प्रहृष्टाश्च न भविष्यन्ति सम्गताः |
प्रणादश्च महानेष ततोऽस्य भयमागतम् ||६-१८-१४
इति भेदम् गमिष्यन्ति तस्मात्प्रोप्तो विभीषणः | 
न सर्वे भ्रातरस्तात भवन्ति भरतोपमाः ||६-१८-१५
मद्विधा ना पितुः पुत्राः सुहृदो वा भवद्विधाः | 
एवमुक्तस्तु रामेण सुग्रीवः सहलक्स्मणः ||६-१८-१६
उत्थाअयोदम् महाप्राज्ञः प्रणतो वाक्यमब्रवीत् | 
रावणेन प्रणिहितम् तमवेहि निशाचरम् ||६-१८-१७
तस्याहम् निग्रहम् मन्ये क्षमम् क्षमवताम् वर | 
राक्षसो जिह्मया बुद्ध्या संदिष्टोऽय मिहागतः ||६-१८-१८
प्रहर्तुम् त्वयि विश्वस्ते विश्वस्ते मयि वानघ |
लक्ष्मणे वा महाबाहो स बध्यः सचिवैः सह ||६-१८-१९
रावणस्य नृशंसस्य भ्राता ह्येष विभीषणः | 
एवमुक्त्वा रघुश्रेष्टं सुग्रीवो वाहिनीपतिः || ६-१८-२०
वाक्यज्ञो वाक्यकुशलं ततो मौनमुपागमत् | 
स सुग्रीवस्य तद् वाक्यय्म् रामः श्रुत्वा विमृश्य च ||६-१८-२१
ततः शुभतरम् वाक्यम् उवाच हरि पुम्गवम् | 
सुदुष्टो वा अपि अदुष्टो वा किम् एष रजनी चरः ||६-१८-२२
सूक्ष्मम् अपि अहितम् कर्तुम् मम अशक्तः कथंचन | 
पिशाचान् दानवान् यक्षान् पृथिव्याम् चैव राक्षसान् ||६-१८-२३
अन्गुलि अग्रेण तान् हन्याम् इच्चन् हरि गण ईश्वर | 
श्रूयते हि कपोतेन शत्रुः शरणम् आगतः ||६-१८-२४
अर्चितः च यथा न्यायम् स्वैः च मांसैर् निमन्त्रितः | 
स हि तम् प्रतिजग्राह भार्या हर्तारम् आगतम् ||६-१८-२५
कपोतो वानर श्रेष्ठ किम् पुनर् मद् विधो जनः | 
ऋषेः कण्वस्य पुत्रेण कण्डुना परम ऋषिणा ||६-१८-२६
शृणु गाथाम् पुरा गीताम् धर्मिष्ठाम् सत्य वादिना | 
बद्ध अन्जलि पुटम् दीनम् याचन्तम् शरण आगतम् ||६-१८-२७
न हन्याद् आनृशंस्य अर्थम् अपि शत्रुम् परम् पत | 
अर्तो वा यदि वा दृप्तः परेषाम् शरणम् गतः ||६-१८-२८
अरिः प्राणान् परित्यज्य रक्षितव्यः कृत आत्मना | 
स चेद् भयाद् वा मोहाद् वा कामाद् वा अपि न रक्षति ||६-१८-२९
स्वया शक्त्या यथा तत्त्वम् तत् पापम् लोक गर्हितम् | 
विनष्टः पश्यतस् तस्य रक्षिणः शरण आगतः ||६-१८-३०
आदाय सुकृतम् तस्य सर्वम् गच्चेद् अरक्षितः | 
एवम् दोषो महान् अत्र प्रपन्नानाम् अरक्षणे ||६-१८-३१
अस्वर्ग्यम् च अयशस्यम् च बल वीर्य विनाशनम् 
करिष्यामि यथा अर्थम् तु कण्डोर् वचनम् उत्तमम् ||६-१८-३२
धर्मिष्ठम् च यशस्यम् च स्वर्ग्यम् स्यात् तु फल उदये | 
सकृद् एव प्रपन्नाय तव अस्मि इति च याचते ||६-१८-३३
अभयम् सर्व भूतेभ्यो ददामि एतद् व्रतम् मम | 
आनय एनम् हरि श्रेष्ठ दत्तम् अस्य अभयम् मया ||६-१८-३४
विभीषणो वा सुग्रीव यदि वा रावणः स्वयम् | 
रामस्य वचनम् श्रुत्वा सुग्रीवः प्लवग ईश्वरः ||६-१८-३५
प्रत्यभाषत काकुत्स्थम् सौहार्देन अभिचोदितः | 
किम् अत्र चित्रम् धर्मज्ञ लोक नाथ शिखा मणे ||६-१८-३६
यत् त्वम् आर्यम् प्रभाषेथाः सत्त्ववान् सपथे स्थितः | 
मम च अपि अन्तर् आत्मा अयम् शुद्धिम् वेत्ति विभीषणम् ||६-१८-३७
अनुमनाच् च भावाच् च सर्वतः सुपरीक्षितः | 
तस्मात् क्षिप्रम् सह अस्माभिस् तुल्यो भवतु राघव ||६-१८-३८
विभीषणो महाप्राज्ञः सखित्वम् च अभ्युपैतु नः | 
ततस् तु सुग्रीव वचो निशम्यत|
हरि ईश्वरेण अभिहितम् नर ईश्वरः |
विभीषणेन आशु जगाम सम्गमम् |
पतत्रि राजेन यथा पुरम् दरः ||६-१८-३९ 
इत्यार्षे श्रीमद्रामायणे आदिकाव्ये युद्धकाण्डे अष्टादशः सर्गः 
राघवेन अभये दत्ते सम्नतो रावण अनुजः |
विभीषणो महाप्राज्ञो भूमिम् समवलोकयत् || ६-१९-१ 
खात् पपात अवनिम् हृष्टो भक्तैर् अनुचरैः सह |
स तु रामस्य धर्म आत्मा निपपात विभीषणः || ६-१९-२ 
पादयोः शरण अन्वेषी चतुर्भिः सह राक्षसैः |
अब्रवीच् च तदा रामम् वाक्यम् तत्र विभीषणः || ६-१९-३
धर्म युक्तम् च युक्तम् च साम्प्रतम् सम्प्रहर्षणम् | 
अनुजो रावणस्य अहम् तेन च अस्मि अवमानितः || ६-१९-४
भवन्तम् सर्व भूतानाम् शरण्यम् शरणम् गतः | 
परित्यक्ता मया लंका मित्राणि च धनानि च || ६-१९-५
भवद् गतम् हि मे राज्यम् च जीवितम् च सुखानि च | 
तस्य तद्वचनम् श्रुत्वा रामो वचनमब्रवीत् || ६-१९-६
वचसा सान्त्वयित्वैनम् लोचनाभ्याम् पिबन्निव |
आख्याहि मम तत्वेन राक्षसानाम् बलाबलम् || ६-१९-७ 
एवमुक्तम् तदा रक्षो रामेणाक्लिष्टकर्मणा |
रावणस्य बलम् सर्वमाख्यातुमुपचक्रमे || ६-१९-८ 
अवध्यः सर्वभूतानाम् गन्धर्वोरगपक्षिणाम् |
राजपुत्र दशग्रीवो वरदानात्स्वयम्भुवः || ६-१९-९ 
रावणानन्तरो भ्राता मम ज्येष्ठश्च वीर्यवान् |
कुम्भकर्णो महातेजाः शक्रप्रतिबलो युधि || ६-१९-१० 
राम सेनापतिस्तस्य प्रहस्तो यदि ते श्रुतः |
कैलासे येन सम मणिभद्रः पराजितः || ६-१९-११ 
बद्दगोधाङ्गुलित्रश्च अवध्यकवचो युधि |
धनुरादाय यस्तिष्ठन्नदृश्यो भवतीन्द्रजित् || ६-१९-१२ 
सम्ग्रामे सुमहद्व्यूहे तर्पयित्वा हुताशनम् |
अन्तर्धानगतः श्रीमानिन्द्रजिद्धन्ति राघव || ६-१९-१३ 
महोदरमहापार्स्वौ राक्षसश्चाप्यकम्पनः |
अवीकपास्तु तप्यैते लोकपालसमा युधि || ६-१९-१४ 
दशकोटिसहस्राणि रक्षसाम् कामरूपिणाम् |
मांसशोणितभक्ष्याणाम् लङ्कापुरनिवासिनाम् || ६-१९-१५ 
स तैस्तु सहितो राजा लोकपालानयोधयत् |
सह देवैस्तु ते भग्ना रावणेन दुरात्मना || ६-१९-१६ 
विभीषणस्य तु वचस्तछ्रुत्वा रघुसत्तमः |
अन्वीक्ष्य मनसा सर्वमिदम् वचनमब्रवीत् || ६-१९-१७ 
यानि कर्मापदानानि रावणस्य विभीषण |
अख्यातानि च तत्त्वेन ह्यवगच्चामि तान्यहम् || ६-१९-१८ 
अहम् हत्वा दशग्रीवम् सप्रहस्तम् सहात्मजम् |
राजानम् त्वाम् करिष्यामि सत्यमेतच्छृणोतु मे || ६-१९-१९ 
रसातलम् वा प्रविशेत्पातालम् वापि रावणः |
पितामहसकाशम् वा न मे जीवन्विमोक्ष्यते || ६-१९-२० 
अहत्वा रावणम् सम्ख्ये सपुत्रजनबान्धवम् |
अयोध्याम् न प्रवेक्ष्यामि त्रिभिस्तैर्भ्रतृभिः शपेः || ६-१९-२१ 
श्रुत्वा तु वचनम् तस्य रामस्याक्लिष्टकर्मणः |
शिरसा वन्द्य धर्मात्मा वक्तुमेव प्रचक्रमे || ६-१९-२२ 
राक्षसानाम् वधे साह्यम् लंकायाः च प्रधर्षणे |
करिष्यामि यथा प्राणम् प्रवेक्ष्यामि च वाहिनीम् || ६-१९-२३ 
इति ब्रुवाणम् रामस् तु परिष्वज्य विभीषणम् |
अब्रवील् लक्ष्मणम् प्रीतः समुद्राज् जलम् आनय || ६-१९-२४ 
तेन च इमम् महाप्राज्ञम् अभिषिन्च विभीषणम् |
राजानम् रक्षसाम् क्षिप्रम् प्रसन्ने मयि मानद || ६-१९-२५ 
एवम् उक्तस् तु सौमित्रिर् अभ्यषिन्चद् विभीषणम् |
मध्ये वानर मुख्यानाम् राजानम् राम शासनात् || ६-१९-२६ 
तम् प्रसादम् तु रामस्य दृष्ट्वा सद्यः प्लवम् गमाः |
प्रचुक्रुशुर् महानादान् साधु साध्व् इति च अब्रुवन् || ६-१९-२७ 
अब्रवीच् च हनूमामः च सुग्रीवः च विभीषणम् |
कथम् सागरम् अक्षोभ्यम् तराम वरुण आलयम् || ६-१९-२८
सैन्यैः परिवृताः सर्वे वानराणाम् महौजसाम् | 
उपायैर् अभिगच्चामो यथा नद नदी पतिम् || ६-१९-२९
तराम तरसा सर्वे ससैन्या वरुण आलयम् | 
एवम् उक्तस् तु धर्मज्ञः प्रत्युवाच विभीषणः || ६-१९-३०
समुद्रम् राघवो राजा शरणम् गन्तुम् अर्हति | 
खानितः सगरेण अयम् अप्रमेयो महाउदधिः || ६-१९-३१
कर्तुम् अर्हति रामस्य ज्ञातेः कार्यम् महाउदधिः | 
एवम् विभीषणेन उक्ते राक्षसेन विपश्चिता || ६-१९-३२
आजगामथ सुग्रीवो यत्र रामः सलक्ष्मणः | 
ततश्चाख्यातुमारेभे विभीषणवचः शुभम् || ६-१९-३३
सुग्रीवो विपुलग्रीवः सागरस्योपवेशनम् | 
प्रकृत्या धर्म शीलस्य राघवस्य अपि अरोचत || ६-१९-३४
स लक्ष्मणम् महातेजाः सुग्रीवम् च हरि ईश्वरम् |
सत् क्रिया अर्थम् क्रिया दक्षः स्मित पूर्वम् उवाच ह || ६-१९-३५ 
विभीषणस्य मन्त्रो अयम् मम लक्ष्मण रोचते |
सुग्रीवः पण्डितो नित्यम् भवान् मन्त्र विचक्षणः || ६-१९-३६
उभाभ्याम् सम्प्रधार्य आर्यम् रोचते यत् तद् उच्यताम् | 
एवम् उक्तौ तु तौ वीराव् उभौ सुग्रीव लक्ष्मणौ || ६-१९-३७
समुदाचार सम्युक्तम् इदम् वचनम् ऊचतुः | 
किम् अर्थम् नो नर व्याघ्र न रोचिष्यति राघव || ६-१९-३८
विभीषणेन यत् तु उक्तम् अस्मिन् काले सुख आवहम् | 
अबद्ध्वा सागरे सेतुम् घोरे अस्मिन् वरुण आलये || ६-१९-३९
लंका न आसादितुम् शक्या स इन्द्रैर् अपि सुर असुरैः | 
विभीषणस्य शूरस्य यथा अर्थम् क्रियताम् वचः || ६-१९-४०
अलम् काल अत्ययम् कृत्वा समुद्रो अयम् नियुज्यताम् |
यथा कालात्ययम् कृत्वा सागराय नियुज्यताम् || ६-१९-४१ 
एवम् उक्तः कुश आस्तीर्णे तीरे नद नदी पतेः |
सम्विवेश तदा रामो वेद्याम् इव हुत अशनः || ६-१९-४२ 
इत्यार्षे श्रीमद्रामायणे आदिकाव्ये युद्धकाम्डे एकोनविंशः सर्गः 
ततो निविष्टाम् ध्वजिनीम् सुग्रीवेणाभिपालिताम् |
ददर्श राक्षसोऽभ्येत्य शार्दूलो नाम वीर्यवान् || ६-२०-१ 
चारो राक्षसराजस्य रावणस्य दुरात्मनः |
ताम् दृष्ट्वा सर्वतोऽव्यग्रम् प्रतिगम्य स राक्षसः || ६-२०-२
आविश्य लङ्काम् वेगेन राजानमिदमब्रवीत् | 
एष वै वानरर्क्षघो लङ्काम् समभिवर्तते || ६-२०-३
अगाधश्चाप्रमेयश्च द्वितीय इव सागरः | 
पुत्रौ दशरथस्येमौ भ्रातरौ रामलक्ष्मणौ || ६-२०-४
उत्तमौ रूपसम्पन्नौ सीतायाः पदमागतौ |
एतौ सागरमासाद्य सम्निविष्टौ महाद्युती || ६-२०-५ 
बलम् चाकाशमावृत्य सर्वतो दशयोजनम् |
तत्त्वभूतम् महारज क्षिप्रम् वेदितुमर्हसि || ६-२०-६ 
तव दूता महाराज क्षिप्रमर्हन्ति वेदितुम् |
उपप्रदानम् सान्त्वम् वा भेदो वात्र प्रयुज्यताम् || ६-२०-७ 
शार्दूलस्य वचः श्रुत्वा रावणो राक्षसेश्वरः |
उवाच सहसा व्यग्रः सम्प्रधार्यार्थमात्मनः || ६-२०-८
शुकम् नाम तदा रक्षो वाक्यमर्थविदाम् वरम् | 
सुग्रीवम् ब्रूहि गत्वाशु राजानम् वचनान्मनु || ६-२०-९
यथासंदेशमक्लीबम् शल्क्स्णया परया गिरा | 
त्वम् वै महारज कुलप्रसूतो |
महाबलश्चर्क्षरजःसुतश्च |
न कश्चनार्थस्तव वास्त्यनर्थ |
स्तथापि मे भ्रातृसमो हरीश || ६-२०-१० 
अहम् यद्यहरम् भार्याम् राजपुत्रस्य धीमतः |
किम् तत्र तव सुग्रीव किश्किन्धाम् प्रति गम्यताम् || ६-२०-११ 
न हीयम् हरिभिर्लङ्का प्राप्तुम् शक्या कथम् चन |
देवैरपि सगन्धर्वैः किम् पुनर्नरवानरैः || ६-२०-१२ 
स तदा राक्षसेन्द्रेण संदिष्टो रजनीचरः |
शुको विहम्गमो भूत्वा तूर्णमाप्लुत्य चाम्बरम् || ६-२०-१३ 
स गत्वा दूरमध्वानमुपर्युपरि सागरम् |
संस्थितो ह्यम्बरे वाक्यम् सुग्रीव मदिमब्रवीत् || ६-२०-१४ 
सर्वमुक्तम् यथादिष्टम् रावणेन दुरात्मना |
तत्प्रपयन्तम् वचनम् तूर्णमाप्लुत्य वानराः || ६-२०-१५
प्रापद्यन्त तदा क्षिप्रम् लोप्तुम् हन्तुम् च मुष्टिभिः | 
सर्वैः प्लवण्गैः प्रसभम् निगृहीतो निशाचरह् || ६-२०-१६
गगनाद्भूतले चाशु प्रतिगृह्यावतारितः | 
वानरैः पीड्यमानस्तु शुको वचनमब्रवीत् || ६-२०-१७
न दूतान् घ्नन्ति काकुत्थ्स वार्यन्ताम् साधु वानराः | 
यस्तु हित्वा मतम् भर्तुः स्वमतम् सम्प्रभाषते || ६-२०-१८
अनुक्तवादी दूतः सन्न् स दूतो वधमर्हति | 
शुकस्य वचनम् रामः श्रुत्वा तु परिदेवितम् || ६-२०-१९
उवाच मा वधिस्टेति घ्नतः शाखामृगर्षभान् | 
स च पत्रलघुद्भूत्वा हरिभिर्दर्शितेऽभये || ६-२०-२०
अन्तरिक्षे स्थितो भूत्वा पुनर्वचन मब्रवीत् | 
सुग्रीव सत्त्वसम्पन्न महाबलपराक्रम || ६-२०-२१
किम् मया खलु नक्तव्यो रावणो लोकरावणः | 
स एवमुक्तः प्लवगाधिपस्तदा |
प्लवङ्गमानामृषभो महाबलः |
उवाच वाक्यम् रजनीचरस्य |
चारम् शुकम् शुद्ध मदीनसत्त्वः || ६-२०-२२ 
स मेऽसि मित्रम् व तथानुकम्प्यो |
न चोपकर्तासि न मे प्रियोऽपि |
अरिश्च रामस्य सहानुबन्ध |
स्ततोऽसि वालीव वधार्ह वध्यः || ६-२०-२३ 
निहन्म्यहम् त्वाम् ससुतम् सबन्धुम् |
सज्ञातिवर्गम् रजनीचरेश |
लङ्काम् च सर्वाम् महता बलेन |
सर्वैः करिष्यामि समेत्य भस्म || ६-२०-२४ 
न मोक्ष्यसे रावण राघवस्य |
सर्वैः सहेन्द्रैदपि मूढ गुप्तः |
अन्तर्हतः सूर्यपथम् गतोऽपि|
तथैव पातालमनुप्रविष्टः || ६-२०-२५
गिरीशपादम्बुजसम्गतो वा |
हतोऽसि रामेण शानुजस्त्वम् || ६-२०-२६ 
तस्य ते त्रिषु लोकेषु न पिशाचम् न राक्षसम् |
त्रातारमनुपश्यामि न गन्धर्वम् न चासुरम् || ६-२०-२७ 
अवधीस्त्वम् जरावृद्धम् गृध्राराजम् जटायुषम् |
किम् मते रामसाम्निध्ये सकाशे लक्ष्मणस्य च || ६-२०-२८
हृता सीता विशालाक्षि याम् त्वम् गृह्य न बुध्यसे | 
महाबलम् महात्मानम् दुराधर्षम् सुरैरपि || ६-२०-२९
न बुध्यसे रघुश्रेष्ठम् यस्ते प्राणान् हरिष्यति | 
ततोऽब्रवीद्वालिसुतोऽप्यङ्गदो हरिसत्तमः || ६-२०-३०
वायम् दूतो महाप्राज्ञ चारकः प्रतिभाति मे | 
तुलितम् हि बलम् सर्वमनेन तव तिष्ठता || ६-२०-३१
गृह्यताम् मागमल्लङ्का मेतद्धि मम रोचते | 
ततो राज्ञा समादिष्टाः समुत्पत्य वलीमुखाः || ६-२०-३२
जगृहुश्च बबन्धुश्च विलपन्तमनाथवत् | 
शुकस्तु वानरैश्च ण्डैस्तत्र तैः सम्प्रपीडितः || ६-२०-३३
व्याचुक्रोश महात्मानम् रामम् दशरथात्मजम् | 
लुप्येते मे बलात्पक्षौ भिद्येते मे तथाक्षिणी || ६-२०-३४
याम् च रात्रिम् मरिष्यामि जाये रात्रिम् च यामहम् |
एतस्मिन्नन्त्रे काले मन्मया चाशुभम् कृतम् || ६-२०-३५
सर्वम् तदुपपद्येथा जह्यम् चेद्यदि जीवितम् | 
नाघातयत्तदा रामः श्रुत्वा तत्परिदेवितम् || ६-२०-३६
वानरानब्रवीद्रामो मुच्यताम् दूत आगतः | 
इत्यार्षे श्रीमद्रामायणे आदिकाव्ये उद्धकाण्डे विंशः सर्गः 
ततः सागरवेलायाम् दर्भानास्तीर्य राघवः |
अञ्जलिम् प्राङ्मुखः कृत्वा प्रतिशिश्ये महोदधेः || ६-२१-१
बाहुम् भुजङ्गभोगाभमुपधायारिसूदनः | 
मणिकाञ्चनकेयूरमुक्ताप्रवरभूषणैः || ६-२१-२
भुजैः परमनारीणामभिमृष्टमनेकधा || ६-२१-३ 
चन्दनागुरुभिश्चैव पुरस्तादभिसेवितम् || ६-२१-४
बालसूर्यप्रकाशैश्च चन्दनैरुपशोभितम् | 
शयने चोत्तमाङ्गेन सीतायाः शोभितम् पुरा || ६-२१-५
तक्षकस्येव सम्भोगम् गङ्गाजलनिषेवितम् | 
सम्गे युगसम्काशम् शत्रूणाम् शोकवर्धनम् | ६-२१-६
सुह्ऱ्^दाम् नन्दनम् दीर्घम् सागरान्तव्यपाश्रयम् | 
अस्यता च पुनः सव्यम् ज्याघातविगतत्वचम् |
दक्षिणो कक्षिणम् बहुम् महापरिघसम्निभम् || ६-२१-७
गोसहस्रप्रदातारम् ह्युपधाय भुजम् महत् |
अद्य मे मरणम् वाथ तरणम् सागरस्य वा || ६-२१-८
इति रामो धृतिम् कृत्वा महाबाहुर्महोदधिम् |
अधिशिश्ये च विधिवत्प्रयतोऽत्र स्थितो मुनिः || ६-२१-९ 
तस्य रामस्य सुप्तस्य कुश आस्तीर्णे मही तले |
नियमाद् अप्रमत्तस्य निशास् तिस्रो अतिचक्रमुः || ६-२१-१० 
स त्रिरात्रोषितस्तत्र नयज्ञो धर्मवत्सलः |
उपासत तदा रामः सागरम् सरिताम् पतिम् || ६-२१-११ 
न च दर्शयते मन्दस् तदा रामस्य सागरः |
प्रयतेन अपि रामेण यथा अर्हम् अभिपूजितः || ६-२१-१२ 
समुद्रस्य ततः क्रुद्धो रामो रक्त अन्त लोचनः |
समीपस्थम् उवाच इदम् लक्ष्मणम् शुभ लक्ष्मणम् || ६-२१-१३ 
अवलेपम् समुद्रस्य न दर्शयति यत् स्वयम् |
प्रशमः च क्षमा चैव आर्जवम् प्रिय वादिता || ६-२१-१४
असामर्थ्यम् फलन्ति एते निर्गुणेषु सताम् गुणाः | 
आत्म प्रशंसिनम् दुष्टम् धृष्टम् विपरिधावकम् || ६-२१-१५
सर्वत्र उत्सृष्ट दण्डम् च लोकः सत् कुरुते नरम् | 
न साम्ना शक्यते कीर्तिर् न साम्ना शक्यते यशः || ६-२१-१६
प्राप्तुम् लक्ष्मण लोके अस्मिन् जयो वा रण मूधनि | 
अद्य मद् बाण निर्भिन्नैर् मकरैर् मकर आलयम् |
निरुद्ध तोयम् सौमित्रे प्लवद्भिः पश्य सर्वतः || ६-२१-१७ 
भोगामः च पश्य नागानाम् मया भिन्नानि लक्ष्मण || ६-२१-१८
महाभोगानि मत्स्यानाम् करिणाम् च करान् इह | 
सशन्ख शुक्तिका जालम् समीन मकरम् शरैः || ६-२१-१९
अद्य युद्धेन महता समुद्रम् परिशोषये | 
क्षमया हि समायुक्तम् माम् अयम् मकर आलयः || ६-२१-२०
असमर्थम् विजानाति धिक् क्षमाम् ईदृशे जने | 
स दर्शयति साम्ना मे सागरो रूपमात्मनः || ६-२१-२१
चापम् आनय सौमित्रे शरामः च आशी विष उपमान् |
समुद्रम् शोषयिष्यामि पद्भ्याम् यान्तु प्लवङ्गमाः || ६-२१-२२ 
एवम् उक्त्वा धनुष् पाणिः क्रोध विस्फारित ईक्षणः |
बभूव रामो दुर्धर्षो युग अन्त अग्निर् इव ज्वलन् || ६-२१-२५ 
सम्पीड्य च धनुर् घोरम् कम्पयित्वा शरैर् जगत् |
मुमोच विशिखान् उग्रान् वज्राणि इव शत क्रतुः || ६-२१-२६ 
ते ज्वलन्तो महावेगास् तेजसा सायक उत्तमाः |
प्रविशन्ति समुद्रस्य सलिलम् त्रस्त पन्नगम् || ६-२१-२७ 
ततो वेगः समुद्रस्य सनक्र मकरो महान् |
स बभूव महाघोरः समारुत रवस् तदा || ६-२१-२८ 
महाऊर्मि माला विततः शन्ख शुक्ति समाकुलः |
सधूम परिवृत्त ऊर्मिः सहसा अभून् महाउदधिः || ६-२१-२९ 
व्यथिताः पन्नगाः च आसन् दीप्त आस्या दीप्त लोचनाः |
दानवाः च महावीर्याः पाताल तल वासिनः || ६-२१-३० 
ऊर्मयः सिन्धु राजस्य सनक्र मकरास् तदा |
विन्ध्य मन्दर सम्काशाः समुत्पेतुः सहस्रशः || ६-२१-३१ 
आघूर्णित तरन्ग ओघः सम्ब्भ्रान्त उरग राक्षसः |
उद्वर्तित महाग्राहः सम्वृत्तः सलिल आशयः || ६-२१-३२ 
ततस्तु तम् राघव मुग्रवेगम् |
प्रकर्षमाणम् ध्मरप्रमेयम् |
सौमित्रिरुत्पत्य विनिःश्वसन्तम् |
मामेति चोक्त्वा धनुराललम्बे || ६-२१-३३ 
एतद्विनापि ह्युदधेस्तवार्य |
सम्पत्स्यते वीरतमस्य कार्यम् |
भवद्विधाः क्रोधवशम् न यान्ति |
दीर्घम् भवान्पश्यतु साधुवृत्तम् || ६-२१-३४ 
अन्तर्हितैश्चापि तथान्तरिक्षे |
ब्रह्मर्षिभिश्चैव सुरर्षिभिश्च |
शब्दः कृतः कष्टमिति ब्रुवद्भि |
र्मा मेति चोक्त्वा महता स्वरेण || ६-२१-३५ 
इत्यार्षे श्रीमद्रामायणे आदिकाव्ये युद्धकाण्डे एकविंशः सर्गः 
अथोवाच रघुश्रेष्ठः सागरम् दारुणम् वचः |
अद्य त्वाम् शोषयिष्यामि सपातालम् महार्णव || २-२२-१ 
शरनिर्दग्धतोयस्य परिशुष्कस्य सागर |
मया निहतसत्त्वस्य पांसुरुत्पद्यते महान् || २-२२-२ 
मत्कार्मुकनिसृष्टेन शरवर्षेण सागर |
परम् तीरम् गमिष्यन्ति पद्भिरेव प्लवङ्गमाः || २-२२-३ 
विचिन्वन्नाभिजानासि पौरुषम् वापि विक्रमम् |
दाव्नवालय सम्तापम् मत्तो नाम गमिष्यसि || २-२२-४ 
ब्राह्मेणास्त्रेण सम्योज्य ब्रह्मदण्डनिभम् शरम् |
सम्योज्य धनुषि श्रे ष्ठे विचकर्ष महाबलः || २-२२-५ 
तस्मिन्विकृष्टे सहसा राघवेण शरासने |
रोदसी सम्पफालेव पर्वताश्च चकम्पिरे || २-२२-६ 
तमश्च लोकमावव्रे दिशश्च न चकाशिरे |
प्रतिचुक्षुभिरे चाशु सरांसि सरितस्तदा || २-२२-७ 
तिर्यक् च सह नक्षत्रैः सम्गतौ चन्द्रभास्करौ |
भास्करांशुभिरादीप्तम् तमसा च समावृतम् || २-२२-८
प्रचकाशे तदाकाशमुल्काशतविदीपितम् |
अन्तरिक्षाच्च निर्घाता निर्जग्मुरतुलस्वनाः || २-२२-९ 
वपुःप्रकर्षेण ववुर्दिव्यमारुतपङ्क्त्यः |
बभञ्ज च तदा वृक्षान् जलदानुद्वहन् मुहुः || २-२२-१० 
आरुजंश्चैव शैलाग्रान् शिखराणि बभञ्ज च |
दिवि च स्म महावेगाः सम्हताः समहास्वनाः || २-२२-११
मुमुचुर्वैद्युतानग्नींस्ते महाशनयस्तदा | 
यानि भूतानि दृश्यानि चुक्रुशुश्चाशनेः समम् || २-२२-१२
अदृश्यानि च भूतानि मुमुचुर्भैरवस्वनम् |
शिश्यरे चाभिभूतानि सम्त्रस्ताम्यद्विजन्ति च || २-२२-१३
सम्प्रविव्यथिरे चापि न च पस्पन्दिरे भयात् | 
सहभूतैः सतोयोर्मिः सनागः सहराक्षसः || २-२२-१४
सहसाभूत्ततो वेगाद्भीमवेगो महोदधिः |
योजनम् व्यतिचक्राम वेलामन्यत्र सम्प्लवात् || २-२२-१५ 
तम् तथा समतिक्रान्तम् नातिचक्राम राघवः |
समुद्धतममित्रघ्नो रामो नदनदीपतिम् || २-२२-१६ 
ततो मध्यात् समुद्रस्य सागरः स्वयम् उत्थितः |
उदयन् हि महाशैलान् मेरोर् इव दिवा करः || २-२२-१७ 
पन्नगैः सह दीप्त आस्यैः समुद्रः प्रत्यदृश्यत |
स्निग्ध वैदूर्य सम्काशो जाम्बू नद विभूषितः || २-२२-१८ 
रत्न माल्य अम्बर धरः पद्म पत्र निभ ईक्षणः |
सर्वपुष्पमयीम् दिव्याम् शिरसा धारयन् स्रजम् || २-२२-१९
जातरूपमयैश्चैव तपनीयविभूषितो भूषणोत्तमैः |
आत्मजानाम् च रत्नानाम् भूषितो भूषणोत्तमैः || २-२२-२०
धातुभिर्मण्डितः शैलो विविधैर्हमवानिव |
एकावलीमध्यगतम् तरलम् पाण्डरप्रभम् || २-२२-२१
विपुलेनोरसा बिभ्रत्कौस्तुभस्य सहोदरम् |
आघूर्णिततरङ्गौघःकालिकानिलसम्कुलः || २-२२-२२
गङ्गासिन्धुप्रधानाभिरापगाभिः समावृतः |
देवतानाम् सरूपाभिर्नानारूपाभिरीश्वरः || २-२२-२३
सागरः समतिक्रम्य पूर्वम् आमन्त्र्य वीर्यवान् |
अब्रवीत् प्रान्जलिर् वाक्यम् राघवम् शर पाणिनम् || २-२२-२४ 
पृथिवी वायुर् आकाशम् आपो ज्योतिः च राघवः |
स्वभावे सौम्य तिष्ठन्ति शाश्वतम् मार्गम् आश्रिताः || २-२२-२५ 
तत् स्वभावो मम अपि एष यद् अगाधो अहम् अप्लवः |
विकारस् तु भवेद् राध एतत् ते प्रवदामि अहम् || २-२२-२६ 
न कामान् न च लोभाद् वा न भयात् पार्थिव आत्मज |
रागान्नक्राकुलजलम् स्तम्भयेयम् कथंचन || २-२२-२७ 
विधास्ये येन गन्तासि विषहिष्ये ह्यहम् तथा |
न ग्राहा विधमिष्यन्ति यावत्सेना तरिष्यति || २-२२-२८
हरीणाम् तरणे राम करिष्यामि यथास्थलम् | 
तमब्रवीत्तदा रामः शृणु मे वरुणालय || २-२२-२९
अमोघोऽयम् महाबाणः कस्मिन् देशे निपात्यताम् | 
रामस्य वचनम् श्रुत्वा तम् च दृष्ट्वा महाशरम् || २-२२-३०
महोदधिर्महातेजा राघवम् वाक्यमब्रवीत् | 
उत्तरेणावकाशोऽस्ति कश्चित्पुण्यतरो मम || २-२२-३१
द्रुमकुल्य इति ख्यातो लोके ख्यातो यथा भवान् | 
उग्रदर्शनकर्माणो बहवस्तत्र दस्यवः || २-२२-३२
आभीरप्रमुखाः पापाः पिबन्ति सलिलम् मम | 
तैर्न तत्स्पर्शनम् पापम् सहेयम् पापकर्मभिः || २-२२-३३
अमोघः क्रियताम् राम तत्र तेषु शरोत्तमः | 
तस्य तद्वचनम् श्रुत्वा सागरस्य महात्मनः || २-२२-३४
मुमोच तम् शरम् दीप्तम् परम् सागरदर्शनात् | 
तेन तन्मरुकान्तारम् प्^इथिव्याम् किल विश्रुतम् || २-२२-३५
विपातितः शरो यत्र वज्राशनिसमप्रभः | 
ननाद च तदा तत्र वसुधा शल्यपीडिता || २-२२-३६
तस्माद्बाणमुखात्तोयमुत्पपात रसातलात् | 
स बभूव तदा कूपो व्रण इत्येव विश्रुतः || २-२२-३७
सततम् चोत्थितम् तोयम् समुद्रस्येव दृश्यते | 
अवदारणशब्दश्च दारुणः समपद्यत || २-२२-३८
तस्मात्तद्बाणपातेन अपः कुक्षिष्वशोषयत् | 
विख्यातम् त्रिषु लोकेषु मधुकान्तारमेव च || २-२२-३९
शोषयित्वा तु तम् कुक्षिम् रामो दशरथात्मजः |
वरम् तस्मै ददौ विद्वान्मरवेऽमरविक्रमः || २-२२-४० 
पशव्यश्चाल्परोगश्च फलमूलरसायुतः |
बहुस्नेहो बहुक्षीरः सुगन्धिर्विविधौषधिः || २-२२-४१
एवमेतैर्गुणैर्युक्तो बहिभिः सम्युतो मरुः |
रामस्य वरदानाच्च शिवः पन्था बभूव ह || २-२२-४२ 
तस्मिन् दग्धे तदा कुक्षौ समुद्रः सरिताम् पतिः |
राघवम् सर्वशास्त्रज्ञमिदम् वचनम्ब्रवीत् || २-२२-४३ 
अयम् सौम्य नलो नाम तनुजो विश्व कर्मणः |
पित्रा दत्त वरः श्रीमान् प्रतिमो विश्व कर्मणः || २-२२-४४ 
एष सेतुम् महाउत्साहः करोतु मयि वानरः |
तम् अहम् धारयिष्यामि तथा हि एष यथा पिता || २-२२-४५ 
एवम् उक्त्वा उदधिर् नष्टः समुत्थाय नलस् ततः |
अब्रवीद् वानर श्रेष्ठो वाक्यम् रामम् महाबलः || २-२२-४६ 
अहम् सेतुम् करिष्यामि विस्तीर्णे वरुण आलये |
पितुः सामर्थ्यम् आस्थाय तत्त्वम् आह महाउदधिः || २-२२-४७ 
असौ तु सागरो भीमः सेतुकर्मदिदृक्षया |
ददौ दण्डभयाद्गाधम् राघवाय महोदधिः || २-२२-४८ 
मम मातुर् वरो दत्तो मन्दरे विश्व कर्मणा |
औरसस् तस्य पुत्रो अहम् सदृशो विश्व कर्मणा || २-२२-४९ 
औरसस्तस्य पुत्रोऽहम् सदृशो विश्वकर्मणा|
स्मारितोऽस्म्यहमेतेन तत्त्वमाह महोदधिः || २-२२-५०
न च अपि अहम् अनुक्तो वै प्रब्रूयाम् आत्मनो गुणान् | 
समर्थ्श्चाप्यहम् सेतुम् कर्तुम् वै वरुणालये || २-२२-५१
तस्मादद्यैव बध्नन्तु सेतुम् वानरपुङ्गवाः | 
ततो निसृष्ट रामेण सर्वतो हरि यूथपाः || २-२२-५२
अभिपेतुर् महाअरण्यम् हृष्टाः शत सहस्रशः | 
ते नगान् नग सम्काशाः शाखा मृग गण ऋषभाः || २-२२-५३
बभन्जुर् वानरास् तत्र प्रचकर्षुः च सागरम् | 
ते सालैः च अश्व कर्णैः च धवैर् वंशैः च वानराः || २-२२-५४
कुटजैर् अर्जुनैस् तालैस् तिकलैस् तिमिशैर् अपि |
बिल्वकैः सप्तपर्णैश्च कर्णिकारैश्च पुष्पितैः || २-२२-५५
चूतैः च अशोक वृक्षैः च सागरम् समपूरयन् | 
समूलामः च विमूलामः च पादपान् हरि सत्तमाः || २-२२-५६
इन्द्र केतून् इव उद्यम्य प्रजह्रुर् हरयस् तरून् | 
तालान् दाडिमगुल्मांश्च नारिकेलविभीतकान् || २-२२-५७
करीरान् बकुलान्निम्बान् समाजह्रुरितस्ततः | 
हस्तिमात्रान् महाकायाः पाषाणांश्च महाबलाः || २-२२-५८
पर्वतांश्च समुत्पाट्य यन्त्रैः परिवहन्ति च | 
प्रक्षिप्यमाणैर् अचलैः सहसा जलम् उद्धतम् || २-२२-५९
समुत्पतितम् आकाशम् अपासर्पत् ततस् ततः | 
समुद्रम् क्षोभयामासुर्निपतन्तः समन्ततः || २-२२-६०
सूत्राण्यन्ये प्रगृह्णन्ति ह्यायतम् शतयोजनम् | 
नलः चक्रे महासेतुम् मध्ये नद नदी पतेः || २-२२-६१
स तदा क्रियते सेतुर्वानरै र्घोरकर्मभिः | 
दण्डनन्ये प्रगृह्णन्ति विचिन्वन्ति तथापरे || २-२२-६२
वानरैः शतशस्तत्र रामस्यज्ञापुरःसरैः |
मेघाभैः पर्वताभश्च तृणैः काष्ठैर्बबन्धरे || २-२२-६३ 
पुष्पिताग्रैश्च तरुभिः सेतुम् बध्नन्ति वानराः |
पाषाणांश्च गिरिप्रख्यान् गिरीणाम् शिखराणि च || २-२२-६४
दृश्यन्ते परिधावन्तो गृह्य दानवसम्निभाः | 
शिलानाम् क्षिप्यमाणानाम् शैलानाम् तत्र पात्यताम् || २-२२-६५
बभूव तुमुलः शब्दस् तदा तस्मिन् महाउदधौ | 
कृतानि प्रथमेनाह्ना योजनानि चतुर्दश || २-२२-६६
प्रहृष्टैजसम्काशैस्त्वरमाणैः प्लवङ्गमैः | 
द्वितीयेन तथैवाह्ना योजनानि तु विशतिः || २-२२-६७
कृतानि प्लवगैस्तूर्णम् भीमकायैर्महाबलैः | 
अह्ना तृतीयेन तथा योजनानि तु सागरे || २-२२-६८
त्वरमाणैर्महाकयैरेकविंशतिरेव च | 
चतुर्थेन तथा चाह्ना द्वाविंशतिरथापि वा || २-२२-६९
योजनानि महावेगैः कृतानि त्वरितैस्ततः | 
पञ्चमेन तथा चाह्ना प्लवगैः क्षिप्रकारिभिः || २-२२-७०
योजनानि त्रयोविंशत्सुवेलमधिकृत्य वै | 
स वानरवरः श्रीमान् विश्वकर्मात्मजो बली || २-२२-७१
बबन्ध सागरे सेतुम् यथा चास्य तथा पिता | 
स नलेन कृतः सेतुः सागरे मकर आलये || २-२२-७२
शुशुभे सुभगः श्रीमान् स्वाती पथ इव अम्बरे | 
ततो देवाः सगन्धर्वाः सिद्धाः च परम ऋषयः || २-२२-७३
आगम्य गगने तस्थुर्द्रष्टुकामास्तदद्भुतम् | 
दशयोजनविस्तीर्णम् शतयोजन मायतम् || २-२२-७४
ददृशुर्देवगन्धर्वा नलसेतुम् सुदुष्करम् | 
आप्लवन्तः प्लवन्तः च गर्जन्तः च प्लवम् गमाः || २-२२-७५
तम् अचिन्त्यम् असह्यम् च अद्भुतम् लोम हर्षणम् |
ददृशुः सर्व भूतानि सागरे सेतु बन्धनम् || २-२२-७६ 
तानि कोटि सहस्राणि वानराणाम् महाओजसाम् |
बध्नन्तः सागरे सेतुम् जग्मुः पारम् महाउदधेः || २-२२-७७ 
विशालः सुकृतः श्रीमान् सुभूमिः सुसमाहितः |
अशोभत महासेतुः सीमन्त इव सागरे || २-२२-७८ 
ततः परे समुद्रस्य गदा पाणिर् विभीषणः |
परेषाम् अभिघत अर्थम् अतिष्ठत् सचिवैः सह || २-२२-७९ 
सुग्रीवस्तु ततः प्राह रामम् सत्यपराक्रमम् |
हनुमन्तम् त्वमारोह अङ्गदम् त्वथ लक्ष्मणः || २-२२-८०
अयम् हि विपुलो वीर सागरो मकरालयः |
वैहायसौ युवामेतौ वानरौ धारयिष्यतः || २-२२-८१ 
अग्रतस् तस्य सैन्यस्य श्रीमान् रामः सलक्ष्मणः |
जगाम धन्वी धर्म आत्मा सुग्रीवेण समन्वितः || २-२२-८२ 
अन्ये मध्येन गच्चन्ति पार्श्वतो अन्ये प्लवम् गमाः |
सलिले प्रपतन्ति अन्ये मार्गम् अन्ये न लेभिरे || २-२२-८३
केचिद् वैहायस गताः सुपर्णा इव पुप्लुवुः | 
घोषेण महता घोषम् सागरस्य समुच्च्रितम् || २-२२-८४
भीमम् अन्तर् दधे भीमा तरन्ती हरि वाहिनी | 
वानराणाम् हि सा तीर्णा वाहिनी नल सेतुना || २-२२-८५
तीरे निविविशे राज्ञा बहु मूल फल उदके | 
तद् अद्भुतम् राघव कर्म दुष्करम् |
समीक्ष्य देवाः सह सिद्ध चारणैः |
उपेत्य रामम् सहिता महर्षिभिः |
समभ्यषिन्चन् सुशुभिअर् जलैः पृथक् || २-२२-८६ 
जयस्व शत्रून् नर देव मेदिनीम् |
ससागराम् पालय शाश्वतीः समाः |
इति इव रामम् नर देव सत्कृतम् |
शुभैर् वचोभिर् विविधैर् अपूजयन् || २-२२-८७ 
इत्यार्षे श्रीमद्रामायणे आदिकाव्ये युद्धकाण्डे द्वाविंशः सर्गः 
निमित्तानि निमित्तज्ञो दृष्ट्वा लक्ष्मणपूर्वजः |
सौमित्रिम् सम्परिष्वज्य इदम् वचनम्ब्रवीत् || ६-२१-१ 
परिगृह्योदकम् शीतम् वनानि फलवन्ति च |
बलौ घम् सम्विभज्येमम् व्यूह्य तिष्ठेम लक्ष्मण || ६-२१-२ 
लोकक्षयकरम् भीमम् भयम् पश्याम्युपस्थितम् |
प्रबर्हणम् प्रवीराणामृक्षवानररक्षसाम् || ६-२१-३ 
वाताश्च कलुषा वान्ति कम्पते च वसुन्धरा |
पर्वताग्राणि वेपन्ते पतन्ति च महीरुःआः || ६-२१-४ 
मेघाः क्रव्यादसम्काशाः परुषाः परुषस्वनाः |
क्रूराः क्रूरम् प्रवर्षन्ति मिश्रम् शोणितबिन्दुभिः || ६-२१-५ 
रक्तचन्दनसम्काशा संध्या परमदारुणा |
ज्वलतः प्रपतत्येतदादित्यादग्निमण्डलम् || ६-२१-६ 
दीना दीनस्वराः क्रूराः सर्वतो मृगपक्षिणः |
प्रत्यादित्यम् विनर्दन्ति जनयन्तो महद्भयम् || ६-२१-७ 
रजन्यामप्रकाशस्तु सम्तापयति चन्द्रमाः |
कृष्णरक्तांशुपर्यन्तो लोकक्षय इवोदितः || ६-२१-८ 
ह्रस्वो रूक्षोऽप्रशस्तश्च परिवेषस्तु लोहितः |
आदित्ये विमले वीलम् लक्ष्म लक्ष्मण दृश्यते || ६-२१-९ 
रजसा महता चापि नक्षत्राणि हतानि च |
युगान्तमिव लोकानाम् पश्य शसन्ति लक्ष्मण || ६-२१-१० 
काकाः श्येनास्तथा नीचा गृध्राः परिपतन्ति च |
शिवाश्चाप्यशुभान्नादान्नदन्ति सुमहाभयान् || ६-२१-११ 
शैलैः शूलैश्च खड्गैश्च विमुकैः कपिराक्षसैः |
भविष्यत्यावृता भूमिर्मांसशोणितकर्दमा || ६-२१-१२ 
क्षिप्रमद्यैव दुर्धर्षाम् पुरीम् रावणपालिताम् |
अभियाम जवेनैव सर्वैर्हरिभिरावृताः || ६-२१-१३ 
इत्येवमुक्त्वा धन्वी स रामः सम्ग्रामधर्षणः |
प्रतस्थे पुरतो रामो लङ्कामभिमुखो विभुः || ६-२१-१४ 
सविभीषणसुग्रीवाः सर्वे ते वानरर्षभाः |
प्रतस्थिरे विनर्दन्तो धृतानाम् द्विषताम् वधे || ६-२१-१५ 
राघवस्य प्रियार्थम् तु सुतराम् वीर्यशालिनाम् |
हरीणाम् कर्मचेष्टाभिस्तुतोष रघुनन्दनः || ६-२१-१६ 
सा वीरसमिती राज्ञा विरराज व्यवस्थिता |
शशिना शुभिनक्षत्रा पौर्णमासीव शारदी || ६-२४-१ 
प्रचचाल च वेगेन त्रस्ता चैव वसुन्धरा |
पीड्यमाना बलौ घेन तेन सागरवर्चसा || ६-२४-२ 
ततः शुश्रुपुराक्रुष्टम् लङ्कायाः काननौकसः |
भेरीमृदङ्गसम्घुष्टम् तुमुलम् रोमहर्षणम् || ६-२४-३ 
बभूवुस्तेन घोषेण सम्हृष्टा हरियूथपाः |
अमृष्यमाणास्तम् घोषम् विनेदुर्घोषवत्तरम् || ६-२४-४ 
राक्षसास्तम् प्लवङ्गानाम् शुश्रुवुस्तेऽपि गर्जितम् |
वर्दतामिव दृप्तानाम् मेघानामम्बरे स्वनम् || ६-२४-५ 
दृष्ट्वा दाशरथिर्लङ्काम् चित्रध्वजपताकिनिम्म् |
जगाम मनसा सीताम् दूयमानेन चेतसा || ६-२४-६ 
अत्र सा मृगशाबाक्षी रावणेनोपरुध्यते |
अभिभूता ग्रहेणेव लोहिताङ्गेन रोहिणी || ६-२४-७ 
दीर्घमुष्णम् च निःश्वस्य समुद्वीक्ष्य च लक्ष्मणम् |
उवाच वचनम् वीरस्तत्कालहितमात्मनः || ६-२४-८ 
आलिखन्तीमिवाकाशमुत्थिताम् पश्य लक्ष्मण |
मन्सेव कृताम् लङ्काम् नगाग्रे विश्वकर्मणा || ६-२४-९ 
विमानैर्बहुभिर्लङ्क सम्कीर्णा रचिता पुरा |
विष्णोः पदमिवाकाशम् चादितम् पाण्डुभिर्घनैः || ६-२४-१० 
पुष्पितैः शोभिता लङ्का वनैश्चत्ररथोपमैः |
नानापतगसम्घुष्टफलपुष्पोपगैः शुभैः || ६-२४-११ 
पश्य मत्तविहङ्गनि प्रलीनभ्रमराणि च |
कोकिलाकुलखण्डानि दोधवीति शिवोऽविलः || ६-२४-१२ 
इति दाशरथीरमो लक्ष्मणम् समभाषत |
बलम् च तत्र विभजच्चास्त्रदृष्टेन कर्मणा || ६-२४-१३ 
शशास कपिसेमाम् ताम् बलादादाय वीर्यवान् |
अङ्गदः सह नीलेन तिष्ठे दुरपि दुर्जयः || ६-२४-१४ 
तिष्ठेद्वानरवाहिन्या वानरौघसमावृतः |
आशिर्तो दक्षिणम् पार्श्वमृषभो नाम वानरः || ६-२४-१५ 
गन्धहस्तीव दुर्धर्षस्तरस्वी गन्धमादनः |
तिष्ठेद्वानरवाहिन्याः सव्यम् पक्षमधिष्ठतः || ६-२४-१६ 
मूर्ध्नि स्थास्याम्यहम् यत्तो लक्ष्मणेन समन्वितः |
जाम्बवांश्च सुषेणश्च वेगदर्शी च वानरः || ६-२४-१७
ऋक्षमुख्या महात्मानः कुक्षिम् रक्षन्तु ते त्रयः | 
जघनम् कपिसेनायाः कपिराजोऽभिरक्षतु || ६-२४-१८
पश्चार्धमिव लोकस्य प्रचेतास्तेजपा वृतः | 
सुविभक्तमहाव्यूहा महावानररक्षिता || ६-२४-१९
अनीकिनी सा विबभौ यथाद्यौः साभ्रसम्प्लवा | 
प्रग़ृह्य गिरिशृङ्गाणि महतश्च महीरुहान् || ६-२४-२०
आसेदुर्वानरा लङ्काम् मिमर्दयुषवो रणे | 
शिखरैर्विकिरामैनाम् लङ्काम् मुष्टिभिरेव वा || ६-२४-२१
इति स्म दधिरे सर्वे मानांसि हरिपुङ्गवाः | 
ततो रामो महातेजाः सुग्रीव मिदमब्रवीत् || ६-२४-२२
सुविभक्तानि सैन्यानि शुक एष विमुच्यताम् | 
रामस्य तु वचः श्रुत्वा वानरेन्द्रो महाबलः || ६-२४-२३
मोचयामास तम् दूतम् शुकम् रामस्य शासनात् | 
मोचितो रामवाक्येन वानरैश्च निपीडितः || ६-२४-२४
शुकः परमसम्त्रस्तो रक्षोधिपमुपागमत् | 
रावणः प्रहसन्नेव शुकम् वाक्यमुवाच ह || ६-२४-२५
किमिमौ ते सितौ पक्षौ लूनपक्ष्श्च दृश्यसे |
कच्चिन्नानेकचित्तानाम् तेषाम् त्वम् वशमागतः || ६-२४-२६ 
ततस्प भयसम्विग्न स्तदा राज्ञाभिचोदितः |
वचनम् प्रत्युवाचेदम् राक्षसाधिपमुत्तमम् || ६-२४-२७
सागरस्योत्तरे तीरेऽब्रवम् ते वचनम् तथा |
यथासंदेशमक्लिष्टम् सान्त्वयन् श्लक्ष्णया गिरा || ६-२४-२८ 
क्रुद्धैस्तेरहमुत्प्लुत्य दृष्टमात्रः प्लवङ्गमैः |
गृहितोऽस्म्यपि चारब्धो हन्तुम् लोप्तुम् च मुष्टिभिः || ६-२४-२९ 
न ते सम्भाषितुम् शक्याः सम्प्रश्नोऽत्र न विद्यते |
प्रकृत्या कोपनास्तीक्षिणा वानरा राक्षसाधिप || ६-२४-३० 
स च हन्ता विराधस्य कबन्धस्य खरस्य च |
सुग्रीवसहितो रामः सीतायाः पदमागतः || ६-२४-३१ 
स कृत्वा सागरे सेतुम् तीर्त्वा च लवणोदधिम् |
एष रक्षासि निर्धूय धन्वी तिष्ठति राघवः || ६-२४-३२ 
ऋक्षवानरसम्घानामनीकानि सहस्रशः |
गिरिमेघनिकाशानाम् चादयन्ति वसुन्धराम् || ६-२४-३३ 
राक्षसानाम् बलौघस्य वानरेन्द्रबलस्य च |
नैतयोर्विद्यते संधिर्देवदानवयोरिव || ६-२४-३४ 
पुरा प्राकारमायान्ति क्षिप्रमेकतरम् कुरु |
सीताम् वास्मै प्रयच्चाशु युद्धम् वापि प्रदीयताम् || ६-२४-३५ 
शुकस्य वचनम् श्रुत्वा रावणो वाक्य मब्रवीत् |
रोषसम्रक्तनयनो निर्दहन्निव चक्षुषा || ६-२४-३६ 
यदि माम् प्रतियुध्येरन् देवगन्धर्वदानवाः |
नैव सीताम् प्रदास्यामि सर्वलोकभयादपि || ६-२४-३७ 
कदा समभिधानन्ति मामका राघवम् शराः |
वसन्ते पुष्पितम् मत्ता भ्रमरा इव पादपम् || ६-२४-३८ 
कदा शोणितदिग्धाङ्गम् दीपैः कार्मुकविच्युतैः |
शरैरादीपयिष्यामि उल्काभिरिव कुञ्जरम् || ६-२४-३९ 
तच्चास्य बलमादास्ये बलेन महता वृतः |
ज्योतिषामिव सर्वेषाम् प्रभामुद्यन्दिवाकरः || ६-२४-४० 
सागरस्येव मे वेगो मारुतस्येव मे बलम् |
न च दाशरथिर्वेद तेन माम् योद्धुमिच्चति || ६-२४-४१ 
न मे तूणीशयान् बाणान् सनिषानिव पन्नगान् |
रामः पश्यति सम्ग्रामे तेन माम् योद्धुमिच्चति || ६-२४-४२ 
न जानाति पुरा वीर्यम् मम युद्धे स राघवः |
मम चापमयीम् वीणाम् शरकोणैः प्रवादिताम् || ६-२४-४३
ज्याशबदतुमुलाम् घोरामार्तगीतमहास्वनाम् |
नाराचतलसम्नादाम् ताम् ममाहितवाहिनीम् || ६-२४-४४
अवगाह्य महरङ्गम् वादयिष्यान्तगन् रणे | 
न वासवेनापि स हस्रचक्षुषा |
युद्धेऽस्मि शक्यो वरुणेन वास्वयम् |
यमेव वा धर्षयितुम् शराग्निना |
महाहवे वैश्रवणेन वा स्वयम् || ६-२४-४५ 
इत्यार्षे श्रीमद्रामायणे आदिकाव्ये युद्धकाण्डे चतुर्विंशः सर्गः 
सबले सागरम् तीर्णे रामे दशरथ आत्मजे |
अमात्यौ रावणः श्रीमान् अब्रवीत् शुक सारणौ || ६-२५-१ 
समग्रम् सागरम् तीर्णम् दुस्तरम् वानरम् बलम् |
अभूत पूर्वम् रामेण सागरे सेतु बन्धनम् || ६-२५-२ 
सागरे सेतु बन्धम् तु न श्रद्दध्याम् कथंचन |
अवश्यम् च अपि सम्ख्येयम् तन् मया वानरम् बलम् || ६-२५-३ 
भवन्तौ वानरम् सैन्यम् प्रविश्य अनुपलक्षितौ |
परिमाणम् च वीर्यम् च ये च मुख्याः प्लवम् गमाः || ६-२५-४
मन्त्रिणो ये च रामस्य सुग्रीवस्य च सम्मताः |
ये पूर्वम् अभिवर्तन्ते ये च शूराः प्लवम् गमाः || ६-२५-५
स च सेतुर् यथा बद्धः सागरे सलिल अर्णवे |
निवेशः च यथा तेषाम् वानराणाम् महात्मनाम् || ६-२५-६
रामस्य व्यवसायम् च वीर्यम् प्रहरणानि च |
लक्ष्मणस्य च वीरस्य तत्त्वतो ज्ञातुम् अर्हथ || ६-२५-७ 
कः च सेना पतिस् तेषाम् वानराणाम् महाओजसाम् |
एतज् ज्ञात्वा यथा तत्त्वम् शीघ्रम् अगन्तुम् अर्हथः || ६-२५-८ 
इति प्रतिसमादिष्टौ राक्षसौ शुक सारणौ |
हरि रूप धरौ वीरौ प्रविष्टौ वानरम् बलम् || ६-२५-९ 
ततस् तद् वानरम् सैन्यम् अचिन्त्यम् लोम हर्षणम् |
सम्ख्यातुम् न अध्यगच्चेताम् तदा तौ शुक सारणौ || ६-२५-१० 
तत् स्थितम् पर्वत अग्रेषु निर्दरेषु गुहासु च |
समुद्रस्य च तीरेषु वनेषु उपवनेषु च || ६-२५-११
तरमाणम् च तीर्णम् च तर्तु कामम् च सर्वशः |
निविष्टम् निविशच् चैव भीम नादम् महाबलम् || ६-२५-१२
तद्बलार्णवमक्षोभ्यम् ददृशाते निशाचरौ | 
तौ ददर्श महातेजाः प्रच्चन्नौ च विभीषणः || ६-२५-१३
आचचक्षे अथ रामाय गृहीत्वा शुक सारणौ | 
तस्यैतौ राक्षसेन्द्रस्य मन्त्रिणौ शुक्सारणौ || ६-२५-१४
लंकायाः समनुप्राप्तौ चारौ पर पुरम् जयौ | 
तौ दृष्ट्वा व्यथितौ रामम् निराशौ जीविते तदा || ६-२५-१५
कृत अन्जलि पुटौ भीतौ वचनम् च इदम् ऊचतुः | 
आवाम् इह आगतौ सौम्य रावण प्रहिताव् उभौ || ६-२५-१६
परिज्ञातुम् बलम् कृत्स्नम् तव इदम् रघु नन्दन | 
तयोस् तद् वचनम् श्रुत्वा रामो दशरथ आत्मजः || ६-२५-१७
अब्रवीत् प्रहसन् वाक्यम् सर्व भूत हिते रतः | 
यदि दृष्टम् बलम् कृत्स्नम् वयम् वा सुसमीक्षिताः || ६-२५-१८
यथा उक्तम् वा कृतम् कार्यम् चन्दतः प्रतिगम्यताम् | 
अथ किंचिददृष्टम् वा भूयस्तद्द्रष्टुमर्हथः || ६-२५-१९
विभीषनो वा कार्त्स्न्येन पुनः संदर्शयिष्यति | 
न चेदम् ग्रहम् णम् प्रप्य भेतव्यम् जीवितम् प्रति || ६-२५-२०
व्यस्तशस्त्रौ गृहीतौ च न दूतौ वधमर्हतः | 
प्रच्चन्नौ च विमुञ्चएमौ चारौ रात्रिंच रावुभौ || ६-२५-२१
शत्रुपक्षस्य सततम् विभीषण विकर्षिणौ | 
प्रविश्य नगरीम् लंकाम् भवद्भ्याम् धनद अनुजः || ६-२५-२२
वक्तव्यो रक्षसाम् राजा यथा उक्तम् वचनम् मम | 
यद् बलम् च समाश्रित्य सीताम् मे हृतवान् असि || ६-२५-२३
तद् दर्शय यथा कामम् ससैन्यः सह बान्धवः | 
श्वः काले नगरीम् लंकाम् सप्राकाराम् सतोरणाम् || ६-२५-२४
राक्षसम् च बलम् पश्य शरैर् विध्वंसितम् मया | 
खोधम् भीममहम् मोक्ष्ये बलम् धारय रावण || ६-२५-२५
श्वः काले वज्रवान् वज्रम् दानवेष्व् इव वासवः | 
इति प्रतिसमादिष्टौ राक्षसौ शुक सारणौ || ६-२५-२६
जयेति प्रतिनन्द्यैनम् राघवम् धर्मवत्सलम् |
आगम्य नगरीम् लंकाम् अब्रूताम् राक्षस अधिपम् || ६-२५-२७ 
विभीषण गृहीतौ तु वध अर्हौ राक्षस ईश्वर |
दृष्ट्वा धर्म आत्मना मुक्तौ रामेण अमित तेजसा || ६-२५-२८ 
एक स्थान गता यत्र चत्वारः पुरुष ऋषभाः |
लोक पाल उपमाः शूराः कृत अस्त्रा दृढ विक्रमाः || ६-२५-२९
रामो दाशरथिः श्रीमाम्ल् लक्ष्मणः च विभीषणः |
सुग्रीवः च महातेजा महाइन्द्र सम विक्रमः || ६-२५-३०
एते शक्ताः पुरीम् लंकाम् सप्राकाराम् सतोरणाम् |
उत्पाट्य सम्क्रामयितुम् सर्वे तिष्ठन्तु वानराः || ६-२५-३१ 
यादृशम् तस्य रामस्य रूपम् प्रहरणानि च |
वधिष्यति पुरीम् लंकाम् एकस् तिष्ठन्तु ते त्रयः || ६-२५-३२ 
राम लक्ष्मण गुप्ता सा सुग्रीवेण च वाहिनी |
बभूव दुर्धर्षतरा सर्वैर् अपि सुर असुरैः || ६-२५-३३ 
प्रहृष्ट रूपा ध्वजिनी वन ओकसाम् |
वनौकसाम् सम्प्रति योद्धुम् इच्चताम् |
अलम् विरोधेन शमो विधीयताम् |
प्रदीयताम् दाशरथाय मैथिली || ६-२५-३४ 
इत्यार्षे श्रीमद्रामायणे आदिकाव्ये युद्धकाण्डे पञ्चविंशः सर्गः 
तद् वचः पथ्यम् अक्लीबम् सारणेन अभिभाषितम् |
निशम्य रावणो राजा प्रत्यभाषत सारणम् || ६-२६-१ 
यदि माम् अभियुन्जीरन् देव गन्धर्व दानवाः |
न एव सीताम् प्रदास्यामि सर्व लोक भयाद् अपि || ६-२६-२ 
त्वम् तु सौम्य परित्रस्तो हरिभिर् निर्जितो भृशम् |
प्रतिप्रदानम् अद्य एव सीतायाः साधु मन्यसे || ६-२६-३ 
को हि नाम सपत्नो माम् समरे जेतुम् अर्हति |
इति उक्त्वा परुषम् वाक्यम् रावणो राक्षस अधिपः || ६-२६-४
आरुरोह ततः श्रीमान् प्रासादम् हिम पाण्डुरम् |
बहु ताल समुत्सेधम् रावणो अथ दिदृक्षया || ६-२६-५ 
ताभ्याम् चराभ्याम् सहितो रावणः क्रोध मूर्चितः |
पश्यमानः समुद्रम् च पर्वतामः च वनानि च || ६-२६-६
ददर्श पृथिवी देशम् सुसम्पूर्णम् प्लवम् गमैः | 
तद् अपारम् असम्ख्येयम् वानराणाम् महद् बलम् || ६-२६-७
आलोक्य रावणो राजा परिपप्रच्च सारणम् | 
एषाम् वानर मुख्यानाम् के शूराः के महाबलाः || ६-२६-८
के पूर्वम् अभिवर्तन्ते महाउत्साहाः समन्ततः | 
केषाम् शृणोति सुग्रीवः के वा यूथप यूथपाः || ६-२६-९
सारण आचक्ष्व मे सर्वम् के प्रधानाः प्लवम् गमाः | 
सारणो राक्षस इन्द्रस्य वचनम् परिपृच्चतः || ६-२६-१०
आचचक्षे अथ मुख्यज्ञो मुख्यांस् तांस् तु वन ओकसः | 
एष यो अभिमुखो लंकाम् नर्दंस् तिष्ठति वानरः || ६-२६-११
यूथपानाम् सहस्राणाम् शतेन परिवारितः |
यस्य घोषेण महता सप्राकारा सतोरणा || ६-२६-१२
लंका प्रवेपते सर्वा सशैल वन कानना |
सर्व शाखा मृग इन्द्रस्य सुग्रीवस्य महात्मनः || ६-२६-१३
बल अग्रे तिष्ठते वीरो नीलो नाम एष यूथपः | 
बाहू प्रगृह्य यः पद्भ्याम् महीम् गच्चति वीर्यवान् || ६-२६-१४
लंकाम् अभिमुखः कोपाद् अभीक्ष्णम् च विजृम्भते |
गिरि शृन्ग प्रतीकाशः पद्म किन्जल्क सम्निभः || ६-२६-१५
स्फोटयति अभिसम्रब्धो लान्गूलम् च पुनः पुनः |
यस्य लान्गूल शब्देन स्वनन्ति इव दिशो दश || ६-२६-१६
एष वानर राजेन सुर्ग्रीवेण अभिषेचितः |
यौवराज्ये अन्गदो नाम त्वाम् आह्वयति सम्युगे || ६-२६-१७ 
वालिनः सदृशः पुत्रः सुग्रीवस्य सदा प्रियः |
राघवार्थे पराक्रान्तः शक्रार्थे वरुणो यथा || ६-२६-१८ 
एतस्य सा मतिः सर्वा यद्दृष्टा जनकात्मजा |
हनूमता वेगवता राघवस्य हितैषिणा || ६-२६-१९ 
बहूनि वानरेन्द्राणामेष यूथानि वीर्यवान् |
परिगृह्याभियाति त्वाम् स्वेनानीकेन मर्दितुम् || ६-२६-२० 
अनुवालिसुतस्यापि बलेन महता वृतः |
वीरस्तिष्ठति सम्ग्रामे सेतुहेतुरयम् नलः || ६-२६-२१ 
ये तु विष्टभ्य गात्राणि क्ष्वेडयन्ति नदन्ति च |
उत्थाय च विजृम्भन्ते क्रोधेन हरि पुम्गवाः || ६-२६-२२
एते दुष्प्रसहा घोराः चण्डाः चण्ड पराक्रमाः |
अष्टौ शत सहस्राणि दश कोटि शतानि च || ६-२६-२३
य एनम् अनुगच्चन्ति वीराः चन्दन वासिनः |
एष आशंसते लंकाम् स्वेन अनीकेन मर्दितुम् || ६-२६-२४ 
श्वेतो रजत सम्काशः सबलो भीम विक्रमः |
बुद्धिमान् वानरः शूरस् त्रिषु लोकेषु विश्रुतः || ६-२६-२५
तूर्णम् सुग्रीवम् आगम्य पुनर् गच्चति वानरः |
विभजन् वानरीम् सेनाम् अनीकानि प्रहर्षयन् || ६-२६-२६ 
यः पुरा गोमती तीरे रम्यम् पर्येति पर्वतम् |
नाम्ना सम्कोचनो नाम नाना नग युतो गिरिः || ६-२६-२७
तत्र राज्यम् प्रशास्ति एष कुमुदो नाम यूथपः |
यो असौ शत सहस्राणाम् सहस्रम् परिकर्षति || ६-२६-२८
यस्य वाला बहु व्यामा दीर्घ लान्गूलम् आश्रिताः |
ताम्राः पीताः सिताः श्वेताः प्रकीर्णा घोर कर्मणः || ६-२६-२९
अदीनो रोषणः चण्डः सम्ग्रामम् अभिकान्क्षति |
एष एव आशंसते लंकाम् स्वेन अनीकेन मर्दितुम् || ६-२६-३० 
यस् त्व् एष सिम्ह सम्काशः कपिलो दीर्घ केसरः |
निभृतः प्रेक्षते लंकाम् दिधक्षन्न् इव चक्षुषा || ६-२६-३१
विन्ध्यम् कृष्ण गिरिम् सह्यम् पर्वतम् च सुदर्शनम् |
राजन् सततम् अध्यास्ते रम्भो नाम एष यूथपः || ६-२६-३२
शतम् शत सहस्राणाम् त्रिंशच् च हरि यूथपाः |
यम् यान्तम् वानरा घोराश्चण्डाश्चण्ड्पराक्रमाः || ६-२६-३३
परिवार्य अनुगच्चन्ति लंकाम् मर्दितुम् ओजसा | 
यस् तु कर्णौ विवृणुते जृम्भते च पुनः पुनः || ६-२६-३४
न च सम्विजते मृत्योर् न च यूथाद् विधावति |
प्रकम्पते च रोषेन तिर्यक्च पुनरीक्षते || ६-२६-३५
पश्यन् लाङ्गूलमपि च क्स्वेडत्येष महाबलः |
महाबलो वीत भयो रम्यम् साल्वेय पर्वतम् || ६-२६-३६
राजन् सततम् अध्यास्ते शरभो नाम यूथपः | 
एतस्य बलिनः सर्वे विहारा नाम यूथपाः || ६-२६-३७
राजन् शत सहस्राणि चत्वारिंशत् तथैव च | 
यस् तु मेघ इव आकाशम् महान् आवृत्य तिष्ठति || ६-२६-३८
मध्ये वानर वीराणाम् सुराणाम् इव वासवः |
भेरीणाम् इव सम्नादो यस्य एष श्रूयते महान् || ६-२६-३९
घोरः शाखा मृग इन्द्राणाम् सम्ग्रामम् अभिकान्क्षताम् |
एष पर्वतम् अध्यास्ते पारियात्रम् अनुत्तमम् || ६-२६-४०
युद्धे दुष्प्रसहो नित्यम् पनसो नाम यूथपः | 
एनम् शत सहस्राणाम् शत अर्धम् पर्युपासते || ६-२६-४१
यूथपा यूथप श्रेष्ठम् येषाम् यूथानि भागशः | 
यस् तु भीमाम् प्रवल्गन्तीम् चमूम् तिष्ठति शोभयन् || ६-२६-४२
स्थिताम् तीरे समुद्रस्य द्वितीय इव सागरः |
एष दर्दर सम्काशो विनतो नाम यूथपः || ६-२६-४३
पिबमः चरति पर्णाशाम् नदीनाम् उत्तमाम् नदीम् |
षष्टिः शत सहस्राणि बलम् अस्य प्लवम् गमाः || ६-२६-४४ 
त्वाम् आह्वयति युद्धाय क्रथनो नाम यूथपः |
विक्रान्ता बलवन्तश्च यथा यूथानि भागशः || ६-२६-४५ 
यस् तु गैरिक वर्ण आभम् वपुः पुष्यति वानरः |
अवमत्य सदा सर्वान्वानरान् बलदर्पितः || ६-२६-४६
गवयो नाम तेजस्वी त्वाम् क्रोधाद् अभिवर्तते | 
एनम् शत सहस्राणि सप्ततिः पर्युपासते |
एष आशंसते लंकाम् स्वेन अनीकेन मर्दितुम् || ६-२६-४७ 
एते दुष्प्रसहा घोरा बलिनः काम रूपिणः |
यूथपा यूथप श्रेष्ठा येषाम् सम्ख्या न विद्यते || ६-२६-४८ 
इत्यार्षे श्रीमद्रामायणे आदिकाव्ये युद्धकाण्डे षड्विंशः सर्गः 
तांस्तु ते सम्प्रक्ष्यामि प्रेक्षमाणस्य यूथपान् |
राघव अर्थे पराक्रान्ता ये न रक्षन्ति जीवितम् || ६-२७-१ 
स्निग्धा यस्य बहु श्यामा बाला लान्गूलम् आश्रिताः |
ताम्राः पीताः सिताः श्वेताः प्रकीर्णा घोर कर्मणः || ६-२७-२
प्रगृहीताः प्रकाशन्ते सूर्यस्य इव मरीचयः |
पृथिव्याम् च अनुकृष्यन्ते हरो नाम एष यूथपः || ६-२७-३ 
यम् पृष्ठतो अनुगच्चन्ति शतशो अथ सहस्रशः |
वृक्षानुद्यम्य सहसा लङ्का रोहणतत्पराः || ६-२७-४
यूथपा हरिराजस्य किम्कराः समुपस्थिताः | 
नीलान् इव महामेघांस् तिष्ठतो यांस् तु पश्यसि || ६-२७-५
असितान् जन सम्काशान् युद्धे सत्य पराक्रमान् |
असम्ख्येयान् अनिर्देश्यान् परम् पारम् इव उदधेः || ६-२७-६
पर्वतेषु च ये केचिद् विषमेषु नदीषु च |
एते त्वाम् अभिवर्तन्ते राजन्न् ऋष्काः सुदारुणाः || ६-२७-७ 
एषाम् मध्ये स्थितो राजन् भीम अक्षो भीम दर्शनः |
पर्जन्य इव जीमूतैः समन्तात् परिवारितः || ६-२७-८
ऋक्षवन्तम् गिरि श्रेष्ठम् अध्यास्ते नर्मदाम् पिबन् |
सर्व ऋक्षाणाम् अधिपतिर् धूम्रो नाम एष यूथपः || ६-२७-९ 
यवीयान् अस्य तु भ्राता पश्य एनम् पर्वत उपमम्
भ्रात्रा समानो रूपेण विशिष्टस् तु पराक्रमे || ६-२७-१०
स एष जाम्बवान् नाम महायूथप यूथपः |
प्रशान्तो गुरु वर्ती च सम्प्रहारेष्व् अमर्षणः || ६-२७-११ 
एतेन साह्यम् सुमहत् कृतम् शक्रस्य धीमता |
देव असुरे जाम्बवता लब्धाः च बहवो वराः || ६-२७-१२ 
आरुह्य पर्वत अग्रेभ्यो महाअभ्र विपुलाः शिलाः |
मुन्चन्ति विपुल आकारा न मृत्योर् उद्विजन्ति च || ६-२७-१३
राक्षसानाम् च सदृशाः पिशाचानाम् च रोमशाः |
एतस्य सैन्ये बहवो विचरन्ति अग्नि तेजसः || ६-२७-१४ 
यम् त्व् एनम् अभिसम्रब्धम् प्लवमानम् इव स्थितम् |
प्रेक्षन्ते वानराः सर्वे स्थितम् यूथप यूथपम् || ६-२७-१५
एष राजन् सहस्र अक्षम् पर्युपास्ते हरि ईश्वरः |
बलेन बल सम्पन्नो रम्भो नाम एष यूथपः || ६-२७-१६ 
यः स्थितम् योजने शैलम् गच्चन् पार्श्वेन सेवते |
ऊर्ध्वम् तथैव कायेन गतः प्राप्नोति योजनम् || ६-२७-१७
यस्मान् न परमम् रूपम् चतुष्पादेषु विद्यते |
श्रुतः सम्नादनो नाम वानराणाम् पितामहः || ६-२७-१८
येन युद्धम् तदा दत्तम् रणे शक्रस्य धीमता |
पराजयः च न प्राप्तः सो अयम् यूथप यूथपः || ६-२७-१९ 
यस्य विक्रममाणस्य शक्रस्य इव पराक्रमः |
एष गन्धर्व कन्यायाम् उत्पन्नः कृष्ण वर्त्मना || ६-२७-२०
तत्र देवासुरे युद्धे साह्यार्थम् त्रिदिवौकसाम् | 
यत्र वैश्रवणो राजा जम्बूमुपनिषेवते || ६-२७-२१
यो राजा पर्वत इन्द्राणाम् बहु किम्नर सेविनाम् |
विहार सुखदो नित्यम् भ्रातुस् ते राक्षस अधिप || ६-२७-२२
तत्र एष वसति श्रीमान् बलवान् वानर ऋषभः |
युद्धेष्व् अकत्थनो नित्यम् क्रथनो नाम यूथपः || ६-२७-२३ 
वृतः कोटि सहस्रेण हरीणाम् समवस्थितः |
एषैवाशंसते लङ्काम् स्वेनानीकेन मर्दितुम् || ६-२७-२४ 
यो गङ्गामनुपर्येति त्रासयन् गजयूथपान् |
हस्तिनाम् वानराणाम् च पूर्ववैरमनुस्मरन् || ६-२७-२५
एष यूथपतिर्नेता गर्जन् गिरिगुहाशयः |
गजान् रोधयते वन्यानारुजंश्च महीरुहान् || ६-२७-२६ 
हरीणाम् वाहिनी मुख्यो नदीम् हैमवतीम् अनु |
उशीर बीजम् आश्रित्य पर्वतम् मन्दर उपमम् || ६-२७-२७
रमते वानर श्रेष्ठो दिवि शक्र इव स्वयम् | 
एनम् शत सहस्राणाम् सहस्रम् अभिवर्तते || ६-२७-२८
वीर्यविक्रमदृप्तानाम् नर्दताम् बाहुशालिनाम् | 
स एष नेता न्हैतेषाम् वानराणाम् महात्मनम् || ६-२७-२९
स एष दुर्मर्षणो राजन् प्रमाथी नाम यूथपः | 
वातेन इव उद्धतम् मेघम् यम् एनम् अनुपश्यसि || ६-२७-३०
अनीकमपि सम्रब्धम् वानराणाम् तरस्विनाम् |
उद्धूतमरुणाभासम् पवनेन समन्ततः || ६-२७-३१
विवर्तमानम् बहुशो यत्र एतद् बहुलम् रजः | 
एते असित मुखा घोरा गो लान्गूला महाबलाः || ६-२७-३२
शतम् शत सहस्राणि दृष्ट्वा वै सेतु बन्धनम् |
गो लान्गूलम् महावेगम् गव अक्षम् नाम यूथपम् || ६-२७-३३
परिवार्य अभिवर्तन्ते लंकाम् मर्दितुम् ओजसा | 
भ्रमर आचरिता यत्र सर्व काम फल द्रुमाः || ६-२७-३४
यम् सूर्य तुल्य वर्ण आभम् अनुपर्येति पर्वतम् |
यस्य भासा सदा भान्ति तद् वर्णा मृग पक्षिणः || ६-२७-३५
यस्य प्रस्थम् महात्मानो न त्यजन्ति महर्षयः |
सर्वकामफला वृक्षाः सर्वे फलसमन्विताः || ६-२७-३६
मधूनि च महार्हाणि यस्मिन् पर्वतसत्तमे |
तत्र एष रमते राजन् रम्ये कान्चन पर्वते || ६-२७-३७
मुख्यो वानर मुख्यानाम् केसरी नाम यूथपः | 
षष्टिर् गिरि सहस्राणाम् रम्याः कान्चन पर्वताः || ६-२७-३८
तेषाम् मध्ये गिरि वरस् त्वम् इव अनघ रक्षसाम् |
तत्र एते कपिलाः श्वेतास् ताम्र आस्या मधु पिन्गलाः || ६-२७-३९
निवसन्ति उत्तम गिरौ तीक्ष्ण दम्ष्ट्रा नख आयुधाः |
सिम्ह इव चतुर् दम्ष्ट्रा व्याघ्रा इव दुरासदाः || ६-२७-४०
सर्वे वैश्वनर समा ज्वलित आशी विष उपमाः |
सुदीर्घ अन्चित लान्गूला मत्त मातम्ग सम्निभाः || ६-२७-४१
महापर्वत सम्काशा महाजीमूत निस्वनाः |
वृत्तपिङ्गलनेत्रा हि महाभीमगतिस्वनाः || ६-२७-४२
मर्दयन्तीव ते सर्वे तस्थुर्लङ्काम् समीक्ष्य ते | 
एष चैषामधिपतिर्मध्ये तिष्ठति वीर्यवान् || ६-२७-४३
जयार्थी नित्यमादित्यमुपतिष्ठति बुद्धिमान् |
नाम्ना पृथिव्याम् विख्यातो राजन् शत बली इति यः || ६-२७-४४
एष एव आशंसते लंकाम् स्वेन अनीकेन मर्दितुम् | 
विक्रान्तो बलवान् शूरः पौरुषे स्वे व्यवस्थितः || ६-२७-४५
रामप्रियार्थम् प्राणानाम् दयाम् न कुरुते हरिः | 
गजो गव अक्षो गवयो नलो नीलः च वानरः |
एक एक एव यूथानाम् कोटिभिर् दशभिर् वृतः || ६-२७-४६ 
तथा अन्ये वानर श्रेष्ठा विन्ध्य पर्वत वासिनः |
न शक्यन्ते बहुत्वात् तु सम्ख्यातुम् लघु विक्रमाः || ६-२७-४७ 
सर्वे महाराज महाप्रभावाः |
सर्वे महाशैल निकाश कायाः |
सर्वे समर्थाः पृथिवीम् क्षणेन |
कर्तुम् प्रविध्वस्त विकीर्ण शैलाम् || ६-२७-४८ 
इत्यार्षे श्रीमद्रामायणे आदिकाव्ये युद्धकाण्डे सप्तविंशः सर्गः 
सारणस्य वचः श्रुत्वा रावणम् राक्षस अधिपम् |
बलम् आलोकयन् सर्वम् शुको वाक्यम् अथ अब्रवीत् || ६-२८-१ 
स्थितान् पश्यसि यान् एतान् मत्तान् इव महाद्विपान् |
न्यग्रोधान् इव गान्गेयान् सालान् हैमवतीन् इव || ६-२८-२
एते दुष्प्रसहा राजन् बलिनः काम रूपिणः |
दैत्य दानव सम्काशा युद्धे देव पराक्रमाः || ६-२८-३ 
एषाम् कोटि सहस्राणि नव पन्च च सप्त च |
तथा शन्ख सहस्राणि तथा वृन्द शतानि च || ६-२८-४ 
एते सुग्रीव सचिवाः किष्किन्धा निलयाः सदा |
हरयो देव गन्धर्वैर् उत्पन्नाः काम रूपिणः || ६-२८-५ 
यौ तौ पश्यसि तिष्ठन्तौ कुमारौ देव रूपिणौ |
मैन्दः च द्विविदः च उभौ ताभ्याम् न अस्ति समो युधि || ६-२८-६ 
ब्रह्मणा समनुज्ञाताव् अमृत प्राशिनाव् उभौ |
आशंसेते युधा लंकाम् एतौ मर्दितुम् ओजसा || ६-२८-७ 
यम् तु पश्यसि तिष्ठन्तम् प्रभिन्नम् इव कुन्जरम् |
यो बलात् क्षोभयेत् क्रुद्धः समुद्रम् अपि वानरः || ६-२८-८
एषो अभिगन्ता लंकाया वैदेह्यास् तव च प्रभो |
एनम् पश्य पुरा दृष्टम् वानरम् पुनर् आगतम् || ६-२८-९ 
ज्येष्ठः केसरिणः पुत्रो वात आत्मज इति श्रुतः |
हनूमान् इति विख्यातो लन्घितो येन सागरः || ६-२८-१० 
काम रूपी हरि श्रेष्ठो बल रूप समन्वितः |
अनिवार्य गतिः चैव यथा सततगः प्रभुः || ६-२८-११ 
उद्यन्तम् भास्करम् दृष्ट्वा बालः किल पिपासितः |
त्रियोजन सहस्रम् तु अध्वानम् अवतीर्य हि || ६-२८-१२
आदित्यम् आहरिष्यामि न मे क्षुत् प्रतियास्यति |
इति संचिन्त्य मनसा पुरा एष बल दर्पितः || ६-२८-१३ 
अनाधृष्यतमम् देवम् अपि देव ऋषि दानवैः |
अनासाद्य एव पतितो भास्कर उदयने गिरौ || ६-२८-१४ 
पतितस्य कपेर् अस्य हनुर् एका शिला तले |
किंचिद् भिन्ना दृढ हनोर् हनूमान् एष तेन वै || ६-२८-१५ 
सत्यम् आगम योगेन मम एष विदितो हरिः |
न अस्य शक्यम् बलम् रूपम् प्रभावो वा अनुभाषितुम् || ६-२८-१६ 
एष आशंसते लंकाम् एको मर्दितुम् ओजसा |
येव जाज्वल्यतेऽसौ वै धूमकेतुस्तवाद्य वै || ६-२८-१७
लंकायाम् निहितश्चापि कथम् विस्मरसे कसिम् | 
यः च एषो अनन्तरः शूरः श्यामः पद्म निभ ईक्षणः || ६-२८-१८
इक्ष्वाकूणाम् अतिरथो लोके विख्यात पौरुषः |
यस्मिन् न चलते धर्मो यो धर्मम् न अतिवर्तते || ६-२८-१९
यो ब्राह्मम् अस्त्रम् वेदामः च वेद वेदविदाम् वरः |
यो भिन्द्याद् गगनम् बाणैः पर्वतामः च अपि दारयेत् || ६-२८-२०
यस्य मृत्योर् इव क्रोधः शक्रस्य इव पराक्रमः |
यस्य भार्या जन्स्थानात्सीता चापि हृता त्वया || ६-२८-२१
स एष रामस् त्वाम् योद्धुम् राजन् समभिवर्तते | 
यः च एष दक्षिणे पार्श्वे शुद्ध जाम्बू नद प्रभः || ६-२८-२२
विशाल वक्षास् ताम्र अक्षो नील कुन्चित मूर्धजः |
एषो अस्य लक्ष्मणो नाम भ्राता प्राण समः प्रियः || ६-२८-२३
नये युद्धे च कुशलः सर्व शास्त्रभृताम् वरः | 
अमर्षी दुर्जयो जेता विक्रान्तो बुद्धिमान् बली || ६-२८-२४
रामस्य दक्षिणो बाहुर् नित्यम् प्राणो बहिः चरः | 
न हि एष राघवस्य अर्थे जीवितम् परिरक्षति || ६-२८-२५
एष एव आशंसते युद्धे निहन्तुम् सर्व राक्षसान् | 
यस् तु सव्यम् असौ पक्षम् रामस्य आश्रित्य तिष्ठति || ६-२८-२६
रक्षो गण परिक्षिप्तो राजा हि एष विभीषणः | 
श्रीमता राज राजेन लंकायाम् अभिषेचितः || ६-२८-२७
त्वाम् एव प्रतिसम्रब्धो युद्धाय एषो अभिवर्तते | 
यम् तु पश्यसि तिष्ठन्तम् मध्ये गिरिम् इव अचलम् || ६-२८-२८
सर्व शाखा मृग इन्द्राणाम् भर्तारम् अपराजितम् |
तेजसा यशसा बुद्ध्या ज्ञानेन अभिजनेन च || ६-२८-२९
यः कपीन् अति बभ्राज हिमवान् इव पर्वतान् |
किष्किन्धाम् यः समध्यास्ते गुहाम् सगहन द्रुमाम् || ६-२८-३०
दुर्गाम् पर्वत दुर्गस्थाम् प्रधानैः सह यूथपैः |
यस्य एषा कान्चनी माला शोभते शत पुष्करा || ६-२८-३१
कान्ता देव मनुष्याणाम् यस्याम् लक्ष्मीः प्रतिष्ठिता |
एताम् च मालाम् ताराम् च कपि राज्यम् च शाश्वतम् || ६-२८-३२
सुग्रीवो वालिनम् हत्वा रामेण प्रतिपादितः | 
शतम् शतसहस्राणाम् कोटिमाहुर्मनीषिणः || ६-२८-३३
शतम् कोटिसहस्राणाम् शङ्कुरित्यभिधीयते | 
शतम् शङ्कुसहस्राणाम् महाशङ्कुरिति स्मृतः || ६-२८-३४
महाशङ्क्य्सहस्राणाम् शतम् वृन्दमिहोच्यते |
शतम् नृन्दसहस्राणाम् महावृन्दमिति स्मृतम् || ६-२८-३५
महावृन्दसहस्राणाम् शतम् पद्ममिहोच्यते |
शतम् पद्मसहस्राणाम् महापद्ममिति स्मृतम् || ६-२८-३६
महापद्मसहस्राणाम् शतम् खर्वमिहोच्यते |
शतम् खर्वसहस्राणाम् महाखर्वमिति स्मृतम् || ६-२८-३७
महाखर्वसहस्राणाम् समुद्रमभिधीयते |
शतम् समुद्रसाहस्रमोघ इत्यभिधीयते || ६-२८-३८
शतमोघसहस्राणाम् महौघ इति विश्रुतः | 
एवम् कोटि सहस्रेण शन्कूनाम् च शतेन च || ६-२८-३९
महाशङ्कुसहस्रेण तथा वृन्दशतेन च |
महावृन्दसहस्रेण तथा पद्मशतेन च || ६-२८-४०
महापद्मसहस्रेण तथा खर्वशतेन च |
समुद्रेण च तेनैव महुघेन तथैव च || ६-२८-४१
एष कोटिमहौघेन समुद्रसदृशेन च |
विभीषणेन वीरेण सचिवैः परिवारितः || ६-२८-४२
सुग्रीवो वानर इन्द्रस् त्वाम् युद्ध अर्थम् अभिवर्तते |
महाबलवृतो नित्यम् महाबलपराक्रमः || ६-२८-४३ 
इमाम् महाराज समीक्ष्य वाहिनीम् |
उपस्थिताम् प्रज्वलित ग्रह उपमाम् |
ततः प्रयत्नः परमो विधीयताम् |
यथा जयः स्यान् न परैः पराजयः || ६-२८-४४ 
इत्यार्षे स्रीमद्रामायणे आदिकाव्ये युद्धकाण्डे अष्टाविंशः सर्गः 
शुकेन तु समाख्यातांस् तान् दृष्ट्वा हरि यूथपान् |
लक्ष्मणम् च महावीर्यम् भुजम् रामस्य दक्षिणम् || २-२९-१
समीपस्थम् च रामस्य भ्रातरम् स्वम् विभीषणम् |
सर्व वानर राजम् च सुग्रीवम् भीम विक्रमम् || २-२९-२
अङ्गदम् चापि बलिनम् वज्रहस्तात्मजात्मजम् |
हनूमन्तम् च विक्रान्तम् जाम्बवन्तम् च दुर्जयम् || २-२९-३
सुषेणम् कुमुदम् नीलम् नलम् च प्लवगर्षभम् |
गजम् गवाक्षम् शरभम् वैन्दम् च द्विविदम् तथा || २-२९-४
किंचिद् आविग्न हृदयो जात क्रोधः च रावणः |
भर्त्सयाम् आस तौ वीरौ कथा अन्ते शुक सारणौ || २-२९-५ 
अधो मुखौ तौ प्रणताव् अब्रवीत् शुक सारणौ |
रोष गद्गदया वाचा सम्रब्धः परुषम् वचः || २-२९-६ 
न तावत् सदृशम् नाम सचिवैर् उपजीविभिः |
विप्रियम् नृपतेर् वक्तुम् निग्रह प्रग्रहे विभोः || २-२९-७ 
रिपूणाम् प्रतिकूलानाम् युद्ध अर्थम् अभिवर्तताम् |
उभाभ्याम् सदृशम् नाम वक्तुम् अप्रस्तवे स्तवम् || २-२९-८ 
आचार्या गुरवो वृद्धा वृथा वाम् पर्युपासिताः |
सारम् यद् राज शास्त्राणाम् अनुजीव्यम् न गृह्यते || २-२९-९ 
गृहीतो वा न विज्ञातो भारो ज्ञानस्य वा उच्यते |
ईदृशैः सचिवैर् युक्तो मूर्खैर् दिष्ट्या धरामि अहम् || २-२९-१० 
किम् नु मृत्योर् भयम् न अस्ति माम् वक्तुम् परुषम् वचः |
यस्य मे शासतो जिह्वा प्रयच्चति शुभ अशुभम् || २-२९-११ 
अपि एव दहनम् स्पृष्ट्वा वने तिष्ठन्ति पादपाः |
राज दोष परामृष्टास् तिष्ठन्ते न अपराधिनः || २-२९-१२ 
हन्याम् अहम् इमौ पापौ शत्रु पक्ष प्रशंसकौ |
यदि पूर्व उपकारैर् मे न क्रोधो मृदुताम् व्रजेत् || २-२९-१३ 
अपध्वंसत गच्चध्वम् सम्निकर्षाद् इतो मम |
न हि वाम् हन्तुम् इच्चामि स्मरन्न् उपकृतानि वाम् || २-२९-१४
हताव् एव कृतघ्नौ तौ मयि स्नेह परान् मुखौ | 
एवम् उक्तौ तु सव्रीडौ ताव् उभौ शुक सारणौ || २-२९-१५
रावणम् जय शब्देन प्रतिनन्द्य अभिनिह्सृतौ | 
अब्रवीत् स दशग्रीवः समीपस्थम् महाउदरम् || २-२९-१६
उपस्थापय शीघ्रम् मे चारान् नीति विशारदान् | 
महोदरस्तथोक्तस्तु शीघ्रमाज्ञापयच्चरान् || २-२९-१७
ततश्चाराः सम्त्वरिताः प्राप्ताः पार्थिवशासनात् |
उपस्थिथाः प्राञ्जलयो वर्धयित्वा जयाशिषः || २-२९-१८ 
तान् अब्रवीत् ततो वाक्यम् रावणो राक्षस अधिपः || २-२९-१९
चारान् प्रत्ययिकान् शूरान् भक्तान् विगत साध्वसान् | 
इतो गच्चत रामस्य व्यवसायम् परीक्षथ || २-२९-२०
मन्त्रेष्व् अभ्यन्तरा ये अस्य प्रीत्या तेन समागताः | 
कथम् स्वपिति जागर्ति किम् अन्यच् च करिष्यति || २-२९-२१
विज्ञाय निपुणम् सर्वम् आगन्तव्यम् अशेषतः | 
चारेण विदितः शत्रुः पण्डितैर् वसुधा अधिपैः || २-२९-२२
युद्धे स्वल्पेन यत्नेन समासाद्य निरस्यते | 
चारास् तु ते तथा इति उक्त्वा प्रहृष्टा राक्षस ईश्वरम् || २-२९-२३
शार्दूलमग्रतः कृत्वा ततश्चक्रुः प्रदक्षिणम् | 
ततस्तम् तु महात्मानम् चारा राक्षससत्तमम् || २-२९-२४
कृत्वा प्रदक्षिणम् जग्मुर् यत्र रामः सलक्ष्मणः | 
ते सुवेलस्य शैलस्य समीपे राम लक्ष्मणौ || २-२९-२५
प्रच्चन्ना ददृशुर् गत्वा ससुग्रीव विभीषणौ | 
प्रेक्षमाणाश्चमूम् ताम् च बभूवुर्भयविह्वलाः || २-२९-२६
ते तु धर्म आत्मना दृष्टा राक्षस इन्द्रेण राक्षसाः | 
विभीषणेन तत्रस्था निगृहीता यदृच्चया || २-२९-२७
शार्दूलो ग्राहितस्त्वेकः पापोऽयमिति राक्षसः | 
मोक्षितः सोऽपि रामेण वध्यमानः प्लवङ्गमैः || २-२९-२८
अनृशंसेन रामेण मोक्षिता राक्षसाः सरे | 
वानरैर् अर्दितास् ते तु विक्रान्तैर् लघु विक्रमैः || २-२९-२९
पुनर् लंकाम् अनुप्राप्ताः श्वसन्तो नष्ट चेतसः | 
ततो दशग्रीवम् उपस्थितास् ते |
चारा बहिर् नित्य चरा निशा चराः |
गिरेः सुवेलस्य समीप वासिनम् |
न्यवेदयन् भीम बलम् महाबलाः || २-२९-३० 
इत्यार्षे श्रीमद्रामायणे आदिकाव्ये युद्धकाण्डे एकोनत्रिंशः सर्गः 
ततस्तमक्षोभ्य बलम् लंका अधिपतये चराः |
सुवेले राघवम् शैले निविष्टम् प्रत्यवेदयन् || ६-३०-१ 
चाराणाम् रावणः श्रुत्वा प्राप्तम् रामम् महाबलम् |
जात उद्वेगो अभवत् किंचित् शार्दूलम् वाक्यम् अब्रवीत् || ६-३०-२ 
अयथावच् च ते वर्णो दीनः च असि निशा चर |
न असि कच्चिद् अमित्राणाम् क्रुद्धानाम् वशम् आगतः || ६-३०-३ 
इति तेन अनुशिष्टस् तु वाचम् मन्दम् उदीरयत् |
तदा राक्षस शार्दूलम् शार्दूलो भय विह्वलः || ६-३०-४ 
न ते चारयितुम् शक्या राजन् वानर पुम्गवाः |
विक्रान्ता बलवन्तः च राघवेण च रक्षिताः || ६-३०-५ 
न अपि सम्भाषितुम् शक्याः सम्प्रश्नो अत्र न लभ्यते |
सर्वतो रक्ष्यते पन्था वानरैः पर्वत उपमैः || ६-३०-६ 
प्रविष्ट मात्रे ज्ञातो अहम् बले तस्मिन्न् अचारिते |
बलाद् गृहीतो बहुभिर् बहुधा अस्मि विदारितः || ६-३०-७ 
जानुभिर् मुष्टिभिर् दन्तैस् तलैः च अभिहतो भृशम् |
परिणीतो अस्मि हरिभिर् बलवद्भिर् अमर्षणैः || ६-३०-८ 
परिणीय च सर्वत्र नीतो अहम् राम संसदम् |
रुधिर आदिग्ध सर्व अन्गो विह्वलः चलित इन्द्रियः || ६-३०-९ 
हरिभिर् वध्यमानः च याचमानः कृत अन्जलिः |
राघवेण परित्रातो जीवामि ह यदृच्चया || ६-३०-१० 
एष शैलैः शिलाभिः च पूरयित्वा महाअर्णवम् |
द्वारम् आश्रित्य लंकाया रामस् तिष्ठति सायुधः || ६-३०-११ 
गरुड व्यूहम् आस्थाय सर्वतो हरिभिर् वृतः |
माम् विसृज्य महातेजा लंकाम् एव अभिवर्तते || ६-३०-१२ 
पुरा प्राकारम् आयाति क्षिप्रम् एकतरम् कुरु |
सीताम् च अस्मै प्रयच्च आशु सुयुद्धम् वा प्रदीयताम् || ६-३०-१३ 
मनसा सम्तताप अथ तत् श्रुत्वा राक्षस अधिपः |
शार्दूलस्य महद् वाक्यम् अथ उवाच स रावणः || ६-३०-१४ 
यदि माम् प्रतियुध्येरन् देव गन्धर्व दानवाः |
न एव सीताम् प्रदास्यामि सर्व लोक भयाद् अपि || ६-३०-१५ 
एवम् उक्त्वा महातेजा रावणः पुनर् अब्रवीत् |
चारिता भवता सेना के अत्र शूराः प्लवम् गमाः || ६-३०-१६ 
कीदृशाः किम् प्रभावाः च वानरा ये दुरासदाः |
कस्य पुत्राः च पौत्राः च तत्त्वम् आख्याहि राक्षस || ६-३०-१७ 
तथात्र प्रतिपत्स्यामि ज्ञात्वा तेषाम् बल अबलम् |
अवश्यम् बल सम्ख्यानम् कर्तव्यम् युद्धम् इच्चता || ६-३०-१८ 
अथ एवम् उक्तः शार्दूलो रावणेन उत्तमः चरः |
इदम् वचनम् आरेभे वक्तुम् रावण सम्निधौ || ६-३०-१९ 
अथ ऋक्ष रजसः पुत्रो युधि राजन् सुदुर्जयः |
गद्गदस्य अथ पुत्रो अत्र जाम्बवान् इति विश्रुतः || ६-३०-२० 
गद्गदस्य एव पुत्रो अन्यो गुरु पुत्रः शत क्रतोः |
कदनम् यस्य पुत्रेण कृतम् एकेन रक्षसाम् || ६-३०-२१ 
सुषेणः च अपि धर्म आत्मा पुत्रो धर्मस्य वीर्यवान् |
सौम्यः सोम आत्मजः च अत्र राजन् दधि मुखः कपिः || ६-३०-२२ 
सुमुखो दुर्मुखः च अत्र वेग दर्शी च वानरः |
मृत्युर् वानर रूपेण नूनम् सृष्टः स्वयम्भुवा || ६-३०-२३ 
पुत्रो हुत वहस्य अथ नीलः सेना पतिः स्वयम् |
अनिलस्य च पुत्रो अत्र हनूमान् इति विश्रुतः || ६-३०-२४ 
नप्ता शक्रस्य दुर्धर्षो बलवान् अन्गदो युवा |
मैन्दः च द्विविदः च उभौ बलिनाव् अश्वि सम्भवौ || ६-३०-२५
पुत्रा वैवस्वतस्य अत्र पन्च काल अन्तक उपमाः |
गजो गव अक्षो गवयः शरभो गन्ध मादनः || ६-३०-२६
दश वानरकोट्यश्च शूराणाम् युद्धकाङ्ग्क्षिणाम् |
श्रीमताम् देवपुत्राणाम् शेषम् नाख्यातुमुत्सहे || ६-३०-२७ 
पुत्रो दशरथस्येष सिम्हसम्हननो युवा |
दूषणो निहतो येन खरश्च त्रिशिरास्तथा || ६-३०-२८ 
नास्ति रामस्य सदृशो विक्रमे भुवि कश्चन |
विराधो निहतो येन कबन्धश्चान्तकोपमः || ६-३०-२९ 
वक्तुम् न शक्तो रामस्य गुणान् कश्चिन्नरः क्षितौ |
जनस्थानगता येन तावन्तो राक्षसा हताः || ६-३०-३० 
लक्ष्मणश्चात्र धर्मात्मा मातङ्गवामिवर्षभः |
यस्य बाणपथम् प्राप्य व जीवेदपि वासवः || ६-३०-३१ 
श्वेतो ज्योतिर् मुखः च अत्र भास्करस्य आत्म सम्भवौ |
वरुणस्य च पुत्रो अथ हेम कूटः प्लवम् गमः || ६-३०-३२
विश्व कर्म सुतो वीरो नलः प्लवग सत्तमः |
विक्रान्तो वेगवान् अत्र वसु पुत्रः सुदुर्धरः || ६-३०-३३ 
राक्षसानाम् वरिष्ठः च तव भ्राता विभीषणः |
परिगृह्य पुरीम् लंकाम् राघवस्य हिते रतः|| ६-३०-३४ 
इति सर्वम् समाख्यातम् तव इदम् वानरम् बलम् |
सुवेले अधिष्ठितम् शैले शेष कार्ये भवान् गतिः || ६-३०-३५ 
इत्यार्षे श्रीमद्रामायणे आदिकाव्ये युद्धकाण्डे त्रिंशः सर्गः ततस्तमक्षोभ्यबलम् लङ्कायां नृपतेश्चराः |
			सुवेले राघवं शैले निविष्टं प्रत्यवेदयन् || ६-३१-१ चाराणाम् रावणः श्रुत्वा प्राप्तम् रामम् महाबलम् |
			जातोद्वेगोऽभवत्किंचित्सचिवानिदमब्रवीत् || ६-३१-२ मन्त्रिणः शीघ्रमायान्तु सर्वे वै सु समाहिताः |
			अयम् नो मन्त्रकालो हि सम्प्रास्त इति राक्षसाः || ६-३१-३ तस्य तच्चासनम् श्रुत्वा मन्त्रिणोऽभ्यागमन् द्रुतम् |
			ततः स मन्त्रयामास राक्षसैः सचिवैः सह || ६-३१-४ मन्त्रयित्वा तु दुर्धर्षः क्षमं यत्तदन्न्तरम् |
			विसर्जयित्वा सचिवान् प्रविवेश स्वमालयम् || ६-३१-५ ततो राक्षसमादाय विद्युज्जिह्वम् महाबलम् |
			मायाविदम् महामायः प्रविशद्यत्र मैथिली || ६-३१-६ विद्युज्जिह्वम् च मायाज्ञ्मब्रवीद्राक्षसाधिपः |
			मोहयिष्यावहे सीताम् मायया जनकात्मजाम् || ६-३१-७ शिरो मायामयम् गृह्य राघवस्य विशाचर |
			मां त्वं समुपतिष्ठस्व महच्च सशरम् धनुः || ६-३१-८ एवमुक्त स्तथेत्याह विद्युज्जिह्वो निशाचतः |
			दर्शयामास ताम् मायाम् सुप्रयुक्ताम् स रावणे || ६-३१-९
			तस्य तुष्टोऽभवद्राजा प्रददौ च विभूषणम् | अशोकवनिकायाम् च सीतादर्शनलालसः || ६-३१-१०
			नैरृतानामधिपतिः सम्विवेश महाबलः | ततो दीनामदैन्यार्हाम् ददर्श धनदामजः || ६-३१-११
			अधोमुखीं शोकपरामुपविष्टाम् महीतले |
			भर्तारमेव ध्यायन्तीमशोकवनिकाम् गताम् || ६-३१-१२ उपास्यमानाम् घोराभी राक्षसीभिरदूरतः |
			उपसृत्य ततः सीताम् प्रहर्षं नाम कीर्तयन् || ६-३१-१३
			इदम् च वचनम् धृष्टमुवाच जनकात्मजाम् | सान्त्व्यमाना मया भद्रे यमाश्रित्य विमन्यसे || ६-३१-१४
			खरहन्ता स ते भर्ता राघवः समरे हतः | चिन्नम् ते सर्वथा मूलम् दर्पश्च विहतो मया || ६-३१-१५
			व्यसनेनात्मनः सीते मम भार्या भविष्यसि | विसृजैतां मतिं मूढे किं मृतेन करिष्यसि || ६-३१-१६
			भवस्व भद्रे भार्याणां सर्वासामीश्वरी मम | अल्पपुण्ये निवृत्तार्थे मूढे पण्डितमानिनि || ६-३१-१७
			सृणु भर्तृनधम् सीते घोरं वृत्रवधं यथा | समायातः समुद्रान्तं हन्तुं मां किल राघवः || ६-३१-१८
			वानरेन्द्रप्रणीतेन बलेव महता वृतः | सम्निविष्टः समुद्रस्य पीड्य तीरमथोत्तरम् || ६-३१-१९
			बलेन महता रामो व्रजत्यस्तम् दिवाकरे | अथाध्वनि परिश्रान्तमर्धरात्रे स्थितम् बलम् || ६-३१-२०
			सुखसुप्तं समासाद्य चरितम् प्रथमं चरैः | तत्प्रहस्तप्रणीतेन बलेन महता मम || ६-३१-२१
			बलमस्य हतम् रात्रौ यत्र रामः सलक्ष्मणः | पट्टिशान् परिघांश्चक्रानृष्टीर्दण्डान्महायुधान् || ६-३१-२२
			बाणजालानि शूलानि भास्वरान् कूटमुद्गरान् |
			यष्टीश्च तोमरान् प्रासांश्चक्राणि मुसलानि च || ६-३१-२३
			उद्यम्योद्यम्य रक्षोभिर्वानरेषु निपातिताः | अथ सुप्तस्य रामस्य प्रहस्तेन प्रमाथिना || ६-३१-२४
			असक्तम् कृतहस्तेन शिरश्छिन्नं महासिना | विभीषणः समुत्पत्य निगृहीतो यदृच्छया || ६-३१-२५
			दिशम् प्रव्राजितः सैन्यैर्लक्ष्मणः प्लवगैः सह | सुग्रीवो ग्रीवया सीते भग्नया प्लवगाधिपः || ६-३१-२६
			निरस्तहनुकः श्रेते हनुमान् राक्षसैःर्हतः | जाम्बवानथ जानुभ्यामुत्पतन्निहतो युधि || ६-३१-२७
			पट्टिशैर्बहुभिश्छन्नो विकृत्तः सादपो यथा | मैन्दश्च द्विविदश्चोभौ तौ वानरवरर्षभौ || ६-३१-२८
			निःश्वसन्तौ रुदन्तौ च रुधिरेण परीवृतौ |
			असिना व्यायतौ चिन्नौ मध्ये ह्यरिनिषूदनौ || ६-३१-२९ अनुष्वनति मेदिन्याम् पनसः यथा || ६-३१-३०
			वाराचैर्बहुभिश्छन्नः श्रेते दर्याम् दरीमुखः |
			कुमुदस्तु महातेजा निष्कूजन् सायकैर्हतः || ६-३१-३१ अङ्गदो बहुभिश्छ्न्नः शरैरासाद्य राक्षसैः |
			परितो रुधिरोद्गारी क्षितौ निपतिताङ्गदः || ६-३१-३२ हरयो मथिता वागैरथ जालैस्तथापरे |
			शयाना मृदितास्तत्र वायुवेगैरिवाम्बुदाः || ६-३१-३३ सागरे पतिताः केचित्केचिद्गगनमाश्रिताः |
			ऋक्षा वृक्षामपारूढा वानरैर्व्यतिमिश्रिताः || ६-३१-३५ सागरस्य च तीरेषु शैलेषु च वनेषु च |
			पिङ्गलास्ते विरूपाक्षे राक्षसैर्बहवो हताः || ६-३१-३६ एवम् तव हतो भर्ता ससैन्यो मम सेवया |
			क्षतजार्द्रं रजोध्वस्तमिदं चाप्याहृतम् शिरः || ६-३१-३७ ततः परमदुर्धर्षो रावणो राक्षसेश्वरः |
			सीतायामुपशृण्वत्यां राक्षसीमिद मब्रवीत् || ६-३१-३८ राक्षसम् क्रूरकर्माणम् विद्युज्जिह्वम् समानय |
			येन तद्रघनशिरः सङ्ग्रमात्स्वयमाहृतम् || ६-३१-३९ विद्युज्जिह्व स्तदा गृह्य शिरस्तत्सशरासनम् |
			प्रणामम् शिरसा कृत्वा रावणस्याग्रतः स्थितः || ६-३१-४० तमब्रवीत्ततो राजा रावणो राक्षसम् स्थितम् |
			विद्युज्जिह्वम् महाजिह्वम् समीपपरिवर्तिनम् || ६-३१-४१ अग्रतः कुरु सीतायाः श्रीघ्रं दाशरथेः शिरः |
			अवस्थां पशिचमां भर्तुः कृपणा साधु पश्यतु || ६-३१-४२ एवमुक्तं तु तद्रक्षः शिरस्तत्प्रियदर्शनम् |
			उपनिक्षिप्य सीतायाः क्षिप्रमन्तरधीयत || ६-३१-४३ रावणश्चापि चिक्षेप भास्वरम् कार्मुकम् महत् |
			त्रिषु लोकेषु विख्यातम् रामस्यैतदिति ब्रुवन् || ६-३१-४४ इदम् तत्तव रामस्य कार्मुकं ज्यासमाव्ऱ्६इतम् |
			इह प्रहस्तेवानीतम् तम् हत्वा निशि मानुषम् || ६-३१-४५ स विद्युजिह्वेन सहैव तच्छिरो |
			धमश्च भूमौ विनिकीर्य रावणः |
			विदेहराजस्य सुताम् यशस्विनीं |
			ततोऽब्रवीत्ताम् भव मे वशामुगा || ६-३१-४६ इत्यार्षे श्रीमद्रामायणे आदिकाव्ये युद्धकाण्डे एकत्रिंशः सर्गः सा सीता तच्चिरो दृष्ट्वा तच् च कार्मुकम् उत्तमम् | |
सुग्रीव प्रतिसंसर्गम् आख्यातम् च हनूमता || ६-३२-१
नयने मुख वर्णम् च भर्तुस् तत् सदृशम् मुखम् |
केशान् केश अन्त देशम् च तम् च चूडा मणिम् शुभम् || ६-३२-२
एतैह् सर्वैर् अभिज्नानैर् अभिज्नाय सुदुह्खिता |
विजगर्हे अथ कैकेयीम् क्रोशन्ती कुररी यथा || ६-३२-३ सकामा भव कैकेयि हतो अयम् कुल नन्दनः |
कुलम् उत्सादितम् सर्वम् त्वया कलह शीलया || ६-३२-४ आर्येण किम् नु कैकेय्याः कृतम् रामेण विप्रियम् |
यन्मया चीर वसनस् तया प्रस्थापितो वनम् || ६-३२-५ एवम् उक्त्वा तु वैदेही वेपमाना तपस्विनी |
जगाम जगतीम् बाला चिन्ना तु कदली यथा || ६-३२-६ सा मुहूर्तात् समाश्वस्य प्रतिलभ्य च चेतनाम् |
तत् शिरह् समुपाघ्राय विललाप आयत ईक्षणा || ६-३२-७ हा हता अस्मि महा बाहो वीर व्रतम् अनुव्रता |
इमाम् ते पश्चिम अवस्थाम् गता अस्मि विधवा कृता || ६-३२-८ प्रथमम् मरणम् नार्या भर्तुर् वैगुण्यम् उच्यते |
सुवृत्तः साधु वृत्तायाः सम्वृत्तस् त्वम् मम अग्रतः || ६-३२-९ दुह्खाद् दुह्कःअम् प्रपन्नाया मग्नायाः शोक सागरे |
यो हि माम् उद्यतस् त्रातुम् सो अपि त्वम् विनिपातितः || ६-३२-१० सा श्वश्रूर् मम कौसल्या त्वया पुत्रेण राघव |
वत्सेन इव यथा धेनुर् विवत्सा वत्सला कृता || ६-३२-११ उदिष्टम् दीर्घम् आयुस् ते यैर् अचिन्त्य पराक्रम |
अनृतम् वचनम् तेषाम् अल्प आयुर् असि राघव || ६-३२-१२ अथ वा नश्यति प्रज्ना प्राज्नस्य अपि सतस् तव |
पचत्य् एनम् तथा कालो भूतानाम् प्रभवो ह्ययम् || ६-३२-१३ अदृष्टम् मृत्युम् आपन्नः कस्मात् त्वम् नय शास्त्रवित् |
व्यसनानाम् उपायज्नः कुशलो ह्यसि वर्जने || ६-३२-१४ तथा त्वम् सम्परिष्वज्य रौद्रया अतिनृशंसया |
काल रात्र्या मया आच्चिद्य हृतः कमल लोचन || ६-३२-१५ उपशेषे महा बाहो माम् विहाय तपस्विनीम् |
प्रियाम् इव शुभाम् नारीम् पृथिवीम् पुरुष ऋषभ || ६-३२-१६ अर्चितम् सततम् यत्नाद् गन्ध माल्यैर् मया तव |
इदम् ते मत् प्रियम् वीर धनुः कान्चन भूषितम् || ६-३२-१७ पित्रा दशरथेन त्वम् श्वशुरेण मम अनघ |
पूर्वैसः च पितृभिः सार्धम् नूनम् स्वर्गे समागतः || ६-३२-१८ दिवि नक्षत्र भूतस् त्वम् महत् कर्म कृतम् प्रियम् |
पुण्यम् राज ऋषि वंशम् त्वम् आत्मनः समुपेक्षसे || ६-३२-१९ किम् मान् न प्रेक्षसे राजन् किम् माम् न प्रतिभाषसे |
बालाम् बालेन सम्प्राप्ताम् भार्याम् माम् सह चारिणीम् || ६-३२-२० संश्रुतम् गृह्णता पाणिम् चरिष्यामि इति यत् त्वया |
स्मर तन् मम काकुत्स्थ नय माम् अपि दुह्खिताम् || ६-३२-२१ कस्मान् माम् अपहाय त्वम् गतो गतिमताम् वर |
अस्माल् लोकाद् अमुम् लोकम् त्यक्त्वा माम् इह दुह्खिताम् || ६-३२-२२ कल्याणैर् उचितम् यत् तत् परिष्वक्तम् मया एव तु |
क्रव्य अदैस् तत् शरीरम् ते नूनम् विपरिकृष्यते || ६-३२-२३ अग्निष्तोम आदिभिर् यज्नैर् इष्टवान् आप्त दक्षिणैः |
अग्नि होत्रेण संस्कारम् केन त्वम् तु न लप्स्यसे || ६-३२-२४ प्रव्रज्याम् उपपन्नानाम् त्रयाणाम् एकम् आगतम् |
परिप्रक्ष्यति कौसल्या लक्ष्मणम् शोक लालसा || ६-३२-२५ स तस्याः परिपृच्चन्त्या वधम् मित्र बलस्य ते |
तव च आख्यास्यते नूनम् निशायाम् राक्षसैर् वधम् || ६-३२-२६ सा त्वाम् सुप्तम् हतम् श्रुत्वा माम् च रक्षो गृहम् गताम् |
हृदयेन विदीर्णेन न भविष्यति राघव || ६-३२-२७ मम हेतोरनार्याया अवघः पार्थिवात्मजः |
रामः सागमुत्तीर्य वीर्यवान् गोष्पदे हतः || ६-३२-२८ अहम् दाशरथेनोढा मोहात्स्वकुपांसनी |
आर्यपुत्रस्य रामस्य भार्या मृत्युरजायत || ६-३२-२९ मानमाव्याम् मया जातिम् वारितम् दानमुत्तमम् |
याहमद्येह शोचामि भार्या सर्वातिथेरपि || ६-३२-३० साधु पातय माम् क्षिप्रम् रामस्य उपरि रावणः |
समानय पतिम् पत्न्या कुरु कल्याणम् उत्तमम् || ६-३२-३१ शिरसा मे शिरसः च अस्य कायम् कायेन योजय |
रावण अनुगमिष्यामि गतिम् भर्तुर् महात्मनः || ६-३२-३२ इति सा दुह्ख सम्तप्ता विललाप आयत ईक्षणा |
भर्तुः शिरो धनुस् तत्र समीक्ष्य जनक आत्मजा || ६-३२-३३ एवम् लालप्यमानायाम् सीतायाम् तत्र राक्षसः |
अभिचक्राम भर्तारम् अनीकस्थः क्ऱ्त अन्जलिः || ६-३२-३४ विजयस्व आर्य पुत्र इति सो अभिवाद्य प्रसाद्य च |
न्यवेदयद् अनुप्राप्तम् प्रहस्तम् वाहिनी पतिम् || ६-३२-३५ अमात्यैः स हितः सर्वैः प्रहस्तस्त्वामुपस्थितः |
तेन दर्शनकामेन अहम् प्रस्थापितः प्रभो || ६-३२-३६ मानमस्ति महारा ज राजभावात् क्षमान्वित |
किंचिद् आत्ययिकम् कार्यम् तेषाम् त्वम् दर्शनम् कुरु || ६-३२-३७ एतत् श्रुत्वा दशग्रीवो राक्षस प्रतिवेदितम् |
अशोक वनिकाम् त्यक्त्वा मन्त्रिणाम् दर्शनम् ययौ || ६-३२-३८ स तु सर्वम् समर्थ्य एव मन्त्रिभिः क्ऱ्त्यम् आत्मनः |
सभाम् प्रविश्य विदधे विदित्वा राम विक्रमम् || ६-३२-३९ अन्तर्धानम् तु तत् शीर्षम् तच् च कार्मुकम् उत्तमम् |
जगाम रावणस्य एव निर्याण समनन्तरम् || ६-३२-४० राक्षस इन्द्रस् तु तैः सार्धम् मन्त्रिभिर् भीम विक्रमैः |
समर्थयाम् आस तदा राम कार्य विनिश्चयम् || ६-३२-४१ अविदूर स्थितान् सर्वान् बल अध्यक्षान् हित एषिणः |
अब्रवीत् काल सद्ऱ्शो रावणो राक्षस अधिपः || ६-३२-४२ शीघ्रम् भेरी निनादेन स्फुट कोण आहतेन मे |
समानयध्वम् सैन्यानि वक्तव्यम् च न कारणम् || ६-३२-४३ ततस् तथा इति प्रतिगृह्य तद् वचो |
स्तदैव दूताः सहसा महाद्बलम् |
समानयंसः चैव समागतम् च ते |
न्यवेदयन् भर्तरि युद्ध कान्क्षिणि || ६-३२-४४ इत्यार्षे श्रीमद्रामायणे आदिकाव्ये युद्धकाण्डे द्व्त्रिंशः सर्गः 
सीताम् तु मोहिताम् दृष्ट्वा सरमा नाम राक्षसी |
आससाद आशु वैदेहीम् प्रियाम् प्रणयिनी सखी || ६-३३-१ 
मोहिताम् राक्षसेन्द्रेण सीताम् परमदुःखिताम् |
आश्वासयामास तदा सरमा मृदुभाषिणी || ६-३३-२ 
सा हि तत्र कृता मित्रम् सीतया रक्ष्यमाणया |
रक्षन्ती रावणाद् इष्टा सानुक्रोशा दृढ व्रता || ६-३३-३ 
सा ददर्श सखीम् सीताम् सरमा नष्ट चेतनाम् |
उपावृत्य उत्थिताम् ध्वस्ताम् वडवाम् इव पांसुषु || ६-३३-४ 
ताम् समाश्वासयाम् आस सखी स्नेहेन सुव्रता |
उक्ता यद् रावणेन त्वम् प्रत्युक्तम् च स्वयम् त्वया || ६-३३-५ 
उक्ता यद्रावणेन त्वम् प्रत्युक्तश्च स्वयम् त्वया |
सखी स्नेहेन तद् भीरु मया सर्वम् प्रतिश्रुतम् || ६-३३-६
लीनया गनहे शूह्ये भयम् उत्सृज्य रावणात् |
तव हेतोर् विशाल अक्षि न हि मे जीवितम् प्रियम् || ६-३३-७ 
स सम्भ्रान्तश च निष्क्रान्तो यत् कृते राक्षस अधिपः |
तच् च मे विदितम् सर्वम् अभिनिष्क्रम्य मैथिलि || ६-३३-८ 
न शक्यम् सौप्तिकम् कर्तुम् रामस्य विदित आत्मनः |
वधश्च पुरुष व्याघ्रे तस्मिन्न् एव उपपद्यते || ६-३३-९ 
न च एव वानरा हन्तुम् शक्याः पादप योधिनः |
सुरा देव ऋषभेण इव रामेण हि सुरक्षिताः || ६-३३-१० 
दीर्घ वृत्त भुजह् श्रीमान् महा उरस्कह् प्रतापवान् |
धन्वी सम्हनन उपेतो धर्म आत्मा भुवि विश्रुतः || ६-३३-११
विक्रान्तो रक्षिता नित्यम् आत्मनश्च परस्य च |
लक्ष्मणेन सह भ्रात्रा कुशली नय शास्त्रवित् || ६-३३-१२
हन्ता पर बल ओघानाम् अचिन्त्य बल पौरुषः |
न हतो राघवः श्रीमान् सीते शत्रु निबर्हणः || १३ 
अयुक्त बुद्धि कृत्येन सर्व भूत विरोधिना |
इयम् प्रयुक्ता रौद्रेण माया मायाविदा त्वयि || ६-३३-१४ 
शोकस् ते विगतः सर्वः कल्याणम् त्वाम् उपस्थितम् |
ध्रुवम् त्वाम् भजते लक्ष्मीः प्रियम् प्रीति करम् शृणु || ६-३३-१५ 
उत्तीर्य सागरम् रामः सह वानर सेनया |
सम्निविष्टः समुद्रस्य तीरम् आसाद्य दक्षिणम् || ६-३३-१६ 
दृष्टो मे परिपूर्ण अर्थः काकुत्स्थः सह लक्ष्मणः |
सहितैः सागर अन्तस्थैर् बलैस् तिष्ठति रक्षितः || ६-३३-१७ 
अनेन प्रेषिता ये च राक्षसा लघु विक्रमः |
राघवस् तीर्णैत्य् एवम् प्रवृत्तिस् तैर् इह आहृता || ६-३३-१८ 
स ताम् श्रुत्वा विशाल अक्षि प्रवृत्तिम् राक्षस अधिपः |
एष मन्त्रयते सर्वैः सचिवैः सह रावणः || ६-३३-१९ 
इति ब्रुवाणा सरमा राक्षसी सीतया सह |
सर्व उद्योगेन सैन्यानाम् शब्दम् शुश्राव भैरवम् || ६-३३-२० 
दण्ड निर्घात वादिन्याः श्रुत्वा भेर्या महा स्वनम् |
उवाच सरमा सीताम् इदम् मधुर भाषिणी || ६-३३-२१ 
सम्नाह जननी ह्य् एषा भैरवा भीरु भेरिका |
भेरी नादम् च गम्भीरम् शृणु तोयद निस्वनम् || ६-३३-२२ 
कल्प्यन्ते मत्त मातम्गा युज्यन्ते रथ वाजिनः |
तत्र तत्र च सम्नद्धाः सम्पतन्ति पदातयः || ६-३३-२३ 
तत्र तत्र च सन्नद्धाः सम्पतन्ति सहस्रशः |
आपूर्यन्ते राज मार्गाः सैन्यैर् अद्भुत दर्शनैः || ६-३३-२४
वेगवद्भिर् नदद्भिश्च तोय ओघैर् इव सागरः | 
शास्त्राणाम् च प्रसन्नानाम् चर्मणाम् वर्मणाम् तथा || ६-३३-२५
रथ वाजि गजानाम् च भूषितानाम् च रक्षसाम् |
सम्भ्रमो रक्षसामेष हृषितानाम् तरस्विनाम् || ६-३३-२६
प्रभाम् विसृजताम् पश्य नाना वर्णाम् समुत्थिताम् |
वनम् निर्दहतो धर्मे यथा रूपम् विभावसोः || ६-३३-२७ 
घण्टानाम् शृणु निर्घोषम् रथानाम् शृणु निस्वनम् |
हयानाम् हेषमाणानाम् शृणु तूर्य ध्वनिम् यथा || ६-३३-२८
उद्यत आयुध हस्तानाम् राक्षस इन्द्र अनुयायिनाम् |
सम्भ्रमो रक्षसाम् एष तुमुलो लोम हर्षणः || ६-३३-२९ 
श्रीस् त्वाम् भजति शोकघ्नी रक्षसाम् भयम् आगतम् |
रामात् कमल पत्र अक्षि दैत्यानाम् इव वासवात् || ६-३३-३०
अवजित्य जित क्रोधस् तम् अचिन्त्य पराक्रमः |
रावणम् समरे हत्वा भर्ता त्वा अधिगमिष्यति || ६-३३-३१ 
विक्रमिष्यति रक्षह्सु भर्ता ते सह लक्ष्मणः |
यथा शत्रुषु शत्रुघ्नो विष्णुना सह वासवः || ६-३३-३२ 
आगतस्य हि रामस्य क्षिप्रम् अन्क गताम् सतीम् |
अहम् द्रक्ष्यामि सिद्ध अर्थाम् त्वाम् शत्रौ विनिपातिते || ६-३३-३३ 
अश्रूण्य् आनन्दजानि त्वम् वर्तयिष्यसि शोभने |
समागम्य परिष्वक्ता तस्य उरसि महा उरसः || ६-३३-३४ 
अचिरान् मोक्ष्यते सीते देवि ते जघनम् गताम् |
धृताम् एताम् बहून् मासान् वेणीम् रामो महा बलः || ६-३३-३५ 
तस्य दृष्ट्वा मुखम् देवि पूर्ण चन्द्रम् इव उदितम् |
मोक्ष्यसे शोकजम् वारि निर्मोकम् इव पन्नगी || ६-३३-३६ 
रावणम् समरे हत्वा नचिराद् एव मैथिलि |
त्वया समग्रम् प्रियया सुख अर्हो लप्स्यते सुखम् || ६-३३-३७ 
समागता त्वम् रामेण मोदिष्यसि महात्मना |
सुवर्षेण समायुक्ता यथा सस्येन मेदिनी || ६-३३-३८ 
गिरि वरम् अभितो अनुवर्तमानो |
हय इव मण्डलम् आशु यः करोति |
तम् इह शरणम् अभ्युपेहि देवि
दिवस करम् प्रभवो ह्ययम् प्रजानाम् ६-३३-३९ 
इत्यार्षे श्रीमद्रामायणे आदिकाव्ये युद्धकाण्डे त्रयस्त्रिंशः सर्गः 
अथ ताम् जात सम्तापाम् तेन वाक्येन मोदिताम् |
सरमा ह्लादयाम् आस महीं दग्धामिवाम्भसा || ६-३४-१ 
ततस् तस्या हितम् सख्याश् चिकीर्षन्ती सखी वचः |
उवाच काले कालज्ना स्मित पूर्व अभिभाषिणी || ६-३४-२ 
उत्सहेयम् अहम् गत्वा त्वद् वाक्यम् असित ईक्षणे |
निवेद्य कुशलम् रामे प्रतिच्चन्ना निवर्तितुम् || ६-३४-३ 
न हि मे क्रममाणाया निरालम्बे विहायसि |
समर्थो गतिम् अन्वेतुम् पवनो गरुडो अपि वा || ६-३४-४ 
एवम् ब्रुवाणाम् ताम् सीता सरमाम् पुनर् अब्रवीत् |
मधुरम् श्लक्ष्णया वाचा पूर्व शोक अभिपन्नया || ६-३४-५ 
समर्था गगनम् गन्तुम् अपि वा त्वम् रसा तलम् |
अवगच्चाम्य् अकर्तव्यम् कर्तव्यम् ते मद् अन्तरे || ६-३४-६ 
मत् प्रियम् यदि कर्तव्यम् यदि बुद्धिः स्थिरा तव |
ज्नातुम् इच्चामि तम् गत्वा किम् करोति इति रावणः || ६-३४-७ 
स हि माया बलः क्रूरो रावणः शत्रु रावणः |
माम् मोहयति दुष्ट आत्मा पीत मात्रा इव वारुणी || ६-३४-८ 
तर्जापयति माम् नित्यम् भर्त्सापयति च असक्र्त् |
राक्षसीभिः सुघोराभिर् या माम् रक्षन्ति नित्यशः || ६-३४-९ 
उद्विग्ना शन्किता च अस्मि न च स्वस्थम् मनो मम |
तद् भयाच् च अहम् उद्विग्ना;अशोक वनिकाम् गताः || ६-३४-१० 
यदि नाम कथा तस्य निश्चितम् वा अपि यद् भवेत् |
निवेदयेथाः सर्वम् तत् परो मे स्याद् अनुग्रहः ||६-३४-११ 
साप्येवम् ब्रुवतीम् सीताम् सरमा वल्गु भाषिणी |
उवाच वचनम् तस्याः स्पृशन्ती बाष्प विक्लवम् || ६-३४-१२ 
एष ते यद्य् अभिप्रायस् तस्माद् गच्चामि जानकि |
गृह्य शत्रोर् अभिप्रायम् उपाव्र्त्ताम् च पश्य माम् || ६-३४-१३ 
एवम् उक्त्वा ततो गत्वा समीपम् तस्य रक्षसः |
शुश्राव कथितम् तस्य रावणस्य समन्त्रिणः || ६-३४-१४ 
सा श्रुत्वा निश्चयम् तस्य निश्चयज्ना दुरात्मनः |
पुनर् एव अगमत् क्षिप्रम् अशोक वनिकाम् तदा || ६-३४-१५ 
सा प्रविष्टा पुनस् तत्र ददर्श जनक आत्मजाम् |
प्रतीक्षमाणाम् स्वाम् एव भ्रष्ट पद्माम् इव श्रियम् || ६-३४-१६ 
ताम् तु सीता पुनः प्राप्ताम् सरमाम् वल्गु भाषिणीम् |
परिष्वज्य च सुस्निग्धम् ददौ च स्वयम् आसनम् || ६-३४-१७ 
इह आसीना सुखम् सर्वम् आख्याहि मम तत्त्वतः |
क्रूरस्य निश्चयम् तस्य रावणस्य दुरात्मनः || ६-३४-१८ 
एवम् उक्ता तु सरमा सीतया वेपमानया |
कथितम् सर्वम् आचष्त रावणस्य समन्त्रिणः || ६-३४-१९ 
जनन्या राक्षस इन्द्रो वै त्वन् मोक्ष अर्थम् बृहद् वचः |
अविद्धेन च वैदेहि मन्त्रि वृद्धेन बोधितः || ६-३४-२० 
दीयताम् अभिसत्क्र्त्य मनुज इन्द्राय मैथिली |
निदर्शनम् ते पर्याप्तम् जन स्थाने यद् अद्भुतम् || ६-३४-२१ 
लन्घनम् च समुद्रस्य दर्शनम् च हनूमतः |
वधम् च रक्षसाम् युद्धे कः कुर्यान् मानुषो भुवि || ६-३४-२२ 
एवम् स मन्त्रि वृद्धैश्च मात्रा च बहु भाषितः |
न त्वाम् उत्सहते मोक्तुम् अर्तह्म् अर्थ परो यथा || ६-३४-२३ 
न उत्सहत्य् अम्र्तो मोक्तुम् युद्धे त्वाम् इति मैथिलि |
सामात्यस्य नृशंसस्य निश्चयो ह्य् एष वर्तते || ६-३४-२४ 
तद् एषा सुस्थिरा बुद्धिर्मृत्यु लोभाद् उपस्थिता |
भयान् न शक्तस् त्वाम् मोक्तुम् अनिरस्तस् तु सम्युगे || ६-३४-२५
राक्षसानाम् च सर्वेषाम् आत्मनश् च वधेन हि | 
निहत्य रावणम् सम्ख्ये सर्वथा निशितैः शरैः || ६-३४-२६
प्रतिनेष्यति रामस् त्वाम् अयोध्याम् असित ईक्षणे | 
एतस्मिन्न् अन्तरे शब्दो भेरी शन्ख समाकुलः || ६-३४-२७
श्रुतो वै सर्व सैन्यानाम् कम्पयन् धरणी तलम् | 
श्रुत्वा तु तम् वानर सैन्य शब्दम् |
लन्का गता राक्षस राज भ्र्त्याः |
नष्ट ओजसो दैन्य परीत चेष्टाः |
श्रेयो न पश्यन्ति न्र्पस्य दोषैः || ६-३४-२८ 
तेन शन्ख विमिश्रेण भेरी शब्देन राघवः |
उपयतो महा बाहू रामह् पर पुरम् जयः || ६-३५-१ 
तम् निनादम् निशम्य अथ रावणो राक्षस ईश्वरः |
मुहूर्तम् ध्यानम् आस्थाय सचिवान् अभ्युदैक्षत ||६-३५-२ 
अथ तान् सचिवांस् तत्र सर्वान् आभाष्य रावणः |
सभाम् सम्नादयन् सर्वाम् इत्य् उवाच महा बलः || ६-३५-३
जगत्पम्तापनः क्रूरोगर्हयन् राक्षसेश्वरः | 
तरणम् सागरस्य अपि विक्रमम् बल संचयम् || ६-३५-४
यद् उक्तवन्तो रामस्य भवन्तस् तन् मया श्रुतम् | 
भवतश्चाप्यहम् वेद्मि युद्धे सत्यपराक्रमान् || ६-३५-५
तूष्णीकानीक्षतोन्योन्यम् विदित्वाम् रामविक्रमम् | 
ततस् तु सुमहा प्राज्नो माल्यवान् नाम राक्षसः || ६-३५-६
रावणस्य वचः श्रुत्वा मातुः पैतामहो अब्रवीत् | 
विद्यास्वभिविनीतो यो राजा राजन् नय अनुगः || ६-३५-७
स शास्ति चिरम् ऐश्वर्यम् अरींश्च कुरुते वशे | 
संदधानो हि कालेन विगृह्णंसः चारिभिः सह || ६-३५-८
स्व पक्ष वर्धनम् कुर्वन् महद् ऐश्वर्यम् अश्नुते || 
हीयमानेन कर्तव्यो राज्ना संधिः समेन च || ६-३५-९
न शत्रुम् अवमन्येत ज्यायान् कुर्वीत विग्रहम् | 
तन्मह्यम् रोचते संधिः सह रामेण रावण || ६-३५-१०
यद् अर्थम् अभियुक्ताः स्म सीता तस्मै प्रदीयताम् | 
तस्य देव ऋषयः सर्वे गन्धर्वासः च जय एषिणः || ६-३५-११
विरोधम् मा गमस् तेन संधिस् ते तेन रोचताम् | 
असृजद् भगवान् पक्षौ द्वाव् एव हि पितामहः || ६-३५-१२
सुराणाम् असुराणाम् च धर्म अधर्मौ तद् आश्रयौ | 
धर्मो हि श्रूयते पक्षः सुराणाम् च महात्मनाम् || ६-३५-१३
अधर्मो रक्षसाम् पक्षोह्य असुराणाम् च रावण | 
धर्मो वै ग्रसते अधर्मम् ततः कृतम् अभूद् युगम् || ६-३५-१४
अधर्मो ग्रसते धर्मम् ततस् तिष्यः प्रवर्तते | 
तत् त्वया चरता लोकान् धर्मो विनिहतो महान् || ६-३५-१५
अधर्मः प्रगृहीतसः च तेन अस्मद् बलिनः परे | 
स प्रमादाद् विवृद्धस् ते अधर्मो अहिर् ग्रसते हि नः || ६-३५-१६
विवर्धयति पक्षम् च सुराणाम् सुर भावनः | 
विषयेषु प्रसक्तेन यत् किंचित् कारिणा त्वया || ६-३५-१७
ऱ्षीणाम् अग्नि कल्पानाम् उद्वेगो जनितो महान् | 
तेषाम् प्रभावो दुर्धर्षः प्रदीप्त;इव पावकः || ६-३५-१८
तपसा भावित आत्मानो धर्मस्य अनुग्रहे रताः |
मुख्यैर् यज्नैर् यजन्त्य् एते नित्यम् तैस् तैर् द्विजातयः || ६-३५-१९
जुह्वत्य् अग्नींसः च विधिवद् वेदांसः च उच्चैर् अधीयते |
अभिभूय च रक्षांसि ब्रह्म घोषान् उदैरयन् || ६-३५-२०
दिशो विप्रद्रुताः सर्वे स्तनयित्नुर् इव उष्णगे | 
ऋषीणाम् अग्नि कल्पानाम् अग्नि होत्र समुत्थितः || ६-३५-२१
आदत्ते रक्षसाम् तेजो धूमो व्याप्य दिशो दश | 
तेषु तेषु च देशेषु पुण्येषु च दृढ व्रतैः || ६-३५-२२
चर्यमाणम् तपस् तीव्रम् सम्तापयति राक्षसान् | 
देवदानवयक्षेभो गृहीतश्च वरस्त्वया || ६-३५-२३
मनुष्या वानरा ऋक्षा गोलाङ्गूला महाबलाः |
बलवन्त इहागम्य गर्जन्ति दृढविक्रमाः ||६-३५-२४ 
उत्पातान् विविधान् दृष्ट्वा घोरान् बहु विधांस् तथा |
विनाशम् अनुपश्यामि सर्वेषाम् रक्षसाम् अहम् || ६-३५-२५ 
खराभिस् तनिता घोरा मेघाह् प्रतिभयम् करः |
शोणितेन अभिवर्षन्ति लन्काम् उष्णेन सर्वतः || ६-३५-२६ 
रुदताम् वाहनानाम् च प्रपतन्त्य् अस्र बिन्दवः |
ध्वजा ध्वस्ता विवर्णासः च न प्रभान्ति यथा पुरम् || ६-३५-२७ 
व्याला गोमायवो ग्ऱ्^ इध्रा वाशन्ति च सुभैरवम् |
प्रविश्य लन्काम् अनिशम् समवायांसः च कुर्वते || ६-३५-२८ 
कालिकाः पाण्डुरैर् दन्तैः प्रहसन्त्य् अग्रतः स्थिताः |
स्त्रियः स्वप्नेषु मुष्णन्त्यो गृहाणि प्रतिभाष्य च || ६-३५-२९ 
गृहाणाम् बलि कर्माणि श्वानः पर्युपभुन्जते |
खरा गोषु प्रजायन्ते मूषिका नकुलैः सह || ६-३५-३० 
मार्जारा द्वीपिभिः सार्धम् सूकराः शुनकैः सह |
किम्नरा राक्षसैसः च अपि समेयुर् मानुषैः सह || ६-३५-३१ 
पाण्डुरा रक्त पादासः च विहगाः काल चोदिताः |
राक्षसानाम् विनाशाय कपोता विचरन्ति च || ६-३५-३२ 
वीचीकूचीति वाशन्त्यः शारिका वेश्मसु स्थिताः |
पतन्ति ग्रथितासः च अपि निर्जिताः कलह एषिणः || ६-३५-३३ 
पक्षिणश्च मृगाः सर्वे प्रत्यादित्यम् रुदन्ति ते |
करालो विकटो मुण्डः पुरुषः कृष्ण पिन्गलः || ६-३५-३४
कालो गृहाणि सर्वेषाम् काले काले अन्ववेक्षते |
एतान्य् अन्यानि दुष्टानि निमित्तान्य् उत्पतन्ति च || ६-३५-३५ 
विष्णुम् मन्यामहे रामम् मानुषम् देहम् आस्थितम् |
न हि मानुष मात्रो असौ राघवो दृढ विक्रमः || ६-३५-३६
येन बद्धः समुद्रस्य स सेतुः परम अद्भुतः |
कुरुष्व नर राजेन संधिम् रामेण रावण || ६-३५-३७
ज्ञात्वावधार्य कर्माणि क्रियतामायतिक्षमम् | 
इदम् वचस् तत्र निगद्य माल्यवन् |
परीक्ष्य रक्षो अधिपतेर् मनः पुनः |
अनुत्तमेषु उत्तम पौरुषो बली |
बभूव तूष्णीम् समवेक्ष्य रावणम् || ६-३५-३८ 
इत्यार्षे श्रीमद्रामायणे आदिकाव्ये युद्धकाण्डे पञ्चत्रिंशः सर्गः तत्तु माल्यवतो वाक्यम् हितम् उक्तम् दज़ आननः |
न मर्षयति दुष्ट अत्मा कालस्य वज़म् आगतः || ६-३६-१ स बद्ध्वा भ्रु कुटिम् वक्त्रे क्रोधस्य वज़म् आगतः |
अमर्षात् परिवृत्त अक्षो माल्यवन्तम् अथ अब्रवीत् || ६-३६-२ हित बुद्ध्या यद् अहितम् वचह् परुषम् उच्यते |
पर पक्षम् प्रविज़्य एव न एतत् ज़्रोत्र गतम् मम || ६-३६-३ मानुषम् कृपणम् रामम् एकम् ज़ाखा मृग आज़्रयम् |
समर्थम् मन्यसे केन त्यक्तम् पित्रा वन आलयम् || ६-३६-४ रक्षसाम् ईज़्वरम् माम् च देवतानाम् भयम् करम् |
हीनम् माम् मन्यसे केन;अहीनम् सर्व विक्रमैः || ६-३६-५ वीर द्वेषेण वा ज़न्के पक्ष पातेन वा रिपोः |
त्वया अहम् परुषाण्य् उक्तः पर प्रोत्साहनेन वा || ६-३६-६ प्रभवन्तम् पदस्थम् हि परुषम् को अह्बिधास्यति |
पण्डितह् ज़ास्त्र तत्त्वज्नो विना प्रोत्साहनाद् रिपोः || ६-३६-७ आनीय च वनात् सीताम् पद्म हीनाम् इव ज़्रियम् |
किम् अर्थम् प्रतिदास्यामि राघवस्य भयाद् अहम् || ६-३६-८ वृतम् वानर कोटीभिः ससुग्रीवम् सलक्ष्मणम् |
पज़्य कैज़्चिद् अहोभिस् त्वम् राघवम् निहतम् मया || ६-३६-९ द्वन्द्वे यस्य न तिष्ठन्ति दैवतान्य् अपि सम्युगे |
स कस्माद् रावणो युद्धे भयम् आहारयिष्यति || ६-३६-१० द्विधा भज्येयम् अप्य् एवम् न नमेयम् तु कस्यचित् |
एष मे सहजो दोषह् स्वभावो दुरतिक्रमः || ६-३६-११ यदि तावत् समुद्रे तु सेतुर् बद्धो यदृच्चया |
रामेण विस्मयः को अत्र येन ते भयम् आगतम् || ६-३६-१२ स तु तीर्त्वा अर्णवम् रामः सह वानर सेनया |
प्रतिजानामि ते सत्यम् न जीवन् प्रतियास्यति || ६-३६-१३ एवम् ब्रुवाणम् सम्रब्धम् रुष्टम् विज्नाय रावणम् |
व्रीडितो माल्यवान् वाक्यम् न उत्तरम् प्रत्यपद्यत || ६-३६-१४ जय आज़िषा च राजानम् वर्धयित्वा यथा उचितम् |
माल्यवान् अभ्यनुज्नातो जगाम स्वम् निवेज़नम् || ६-३६-१५ रावणस् तु सह अमात्यो मन्त्रयित्वा विमृज़्य च |
लन्कायाम् अतुलाम् गुप्तिम् कारयाम् आस राक्षसः || ६-३६-१६ व्यादिदेज़ च पूर्वस्याम् प्रहस्तम् द्वारि राक्षसम् |
दक्षिणस्याम् महा वीर्यौ महा पार्ज़्व महा उदरौ || ६-३६-१७
पज़्चिमायाम् अथो द्वारि पुत्रम् इन्द्रजितम् तथा |
व्यादिदेज़ महा मायम् राक्षसैर् बहुभिर् वृतम् || ६-३६-१८ उत्तरस्याम् पुर द्वारि व्यादिज़्य ज़ुक सारणौ |
स्वयम् च अत्र भविष्यामि मन्त्रिणस् तान् उवाच ह || ६-३६-१९ राक्षसम् तु विरूप अक्षम् महा वीर्य पराक्रमम् |
मध्यमे अस्थापयद् गुल्मे बहुभिह् सह राक्षसैः || ६-३६-२० एवम् विधानम् लन्कायाम् कृत्वा राक्षस पुम्गवः |
मेने कृत अर्थम् आत्मानम् कृत अन्त वज़म् आगतः || ६-३६-२१ विसर्जयाम् आस ततह् स मन्त्रिणो |
विधानम् आज्नाप्य पुरस्य पुष्कलम् |
जय आज़िषा मन्त्र गणेन पूजितो |
विवेज़ सो अन्तह् पुरम् ऋद्धिमन् महत् || ६-३६-२२ इत्यार्षे श्रीमद्रामायणे आदिकाव्ये युद्धकाण्डे सप्तत्रिंशः सर्गः 
नर वानर राजौ तौ स च वायु सुतः कपिः |
जाम्बवान् ऋक्ष राजसः च राक्षससः च विभीषणः || ६-३७-१
अन्गदो वालि पुत्रसः च सौमित्रिः शरभः कपिः |
सुषेणः सह दायादो मैन्दो द्विविद;एव च || ६-३७-२
गजो गव अक्षो कुमुदो नलो अथ पनसस् तथा |
अमित्र विषयम् प्राप्ताः समवेताः समर्थयन् || ६-३७-३ 
इयम् सा लक्ष्यते लन्का पुरी रावण पालिता |
सासुर उरग गन्धर्वैर् अमरैर् अपि दुर्जया || ६-३७-४ 
कार्य सिद्धिम् पुरस् क्ऱ्त्य मन्त्रयध्वम् विनिर्णये |
नित्यम् सम्निहितो ह्य् अत्र रावणो राक्षस अधिपः || ६-३७-५ 
तथा तेषु ब्रुवाणेषु रावण अवरजो अब्रवीत् |
वाक्यम् अग्राम्य पदवत् पुष्कल अर्थम् विभीषणः || ६-३७-६ 
अनलः शरभसः चैव सम्पातिः प्रघसस् तथा |
गत्वा लन्काम् मम अमात्याः पुरीम् पुनर् इह आगताः || ६-३७-७ 
भूत्वा शकुनयः सर्वे प्रविष्टासः च रिपोर् बलम् |
विधानम् विहितम् यच् च तद् द्ऱ्ष्ट्वा समुपस्थिताः || ६-३७-८ 
सम्विधानम् यथा आहुस् ते रावणस्य दुरात्मनः |
राम तद् ब्रुवतः सर्वम् यथातथ्येन मे शृणु || ६-३७-९ 
पूर्वम् प्रहस्तः सबलो द्वारम् आसाद्य तिष्ठति |
दक्षिणम् च महा वीर्यौ महा पार्श्व महा उदरौ || ६-३७-१० 
इन्द्रजित् पश्चिम द्वारम् राक्षसैर् बहुभिर् वृतः |
पट्टस असि धनुष्मद्भिः शूल मुद्गर पाणिभिः || ६-३७-११
नाना प्रहरणैः शूरैर् आवृतो रावण आत्मजः | 
राक्षसानाम् सहस्रैस् तु बहुभिः शस्त्र पाणिभिः || ६-३७-१२
युक्तः परम सम्विग्नो राक्षसैर् बहुभिर् व्ऱ्तः |
उत्तरम् नगर द्वारम् रावणः स्वयम् आस्थितः || ६-३७-१३ 
विरूप अक्षस् तु महता शूल खड्ग धनुष्मता |
बलेन राक्षसैः सार्धम् मध्यमम् गुल्मम् आस्थितः || ६-३७-१४ 
एतान् एवम् विधान् गुल्माम्ल् लन्कायाम् समुदीक्ष्य ते |
मामकाः सचिवाः सर्वे शीघ्रम् पुनर् इह आगताः || ६-३७-१५ 
गजानाम् च सहस्रम् च रथानाम् अयुतम् पुरे |
हयानाम् अयुते द्वे च साग्र कोटी च रक्षसाम् || ६-३७-१६
विक्रान्ता बलवन्तसः च सम्युगेष्व् आततायिनः |
इष्टा राक्षस राजस्य नित्यम् एते निशा चराः || ६-३७-१७ 
एक एकस्य अत्र युद्ध अर्थे राक्षसस्य विशाम् पते |
परिवारः सहस्राणाम् सहस्रम् उपतिष्ठते || ६-३७-१८ 
एताम् प्रवृत्तिम् लन्कायाम् मन्त्रि प्रोक्तम् विभीषणः |
रामम् कमल पत्र अक्षम् इदम् उत्तरम् अब्रवीत् || ६-३७-१९ 
लङ्कायाम् सचिवैः रामाय प्रत्यवेदयत् |
रामं कमलपत्राक्षमिदमुत्तरमब्रवीत् || ६-३७-२०
रावणावरजः श्रीमान् रामप्रियचिकीर्षया | 
कुबेरम् तु यदा राम रावणः प्रत्ययुध्यत || ६-३७-२१
षष्टिः शत सहस्राणि तदा निर्यान्ति राक्षसाः |
पराक्रमेण वीर्येण तेजसा सत्त्व गौरवात् || ६-३७-२२
सदृशा यो अत्र दर्पेण रावणस्य दुरात्मनः | 
अत्र मन्युर् न कर्तव्यो रोषये त्वाम् न भीषये || ६-३७-२३
समर्थो ह्य् असि वीर्येण सुराणाम् अपि निग्रहे | 
तद् भवांसः चतुर् अन्गेण बलेन महता वृतः || ६-३७-२४
व्यूह्य इदम् वानर अनीकम् निर्मथिष्यसि रावणम् | 
रावण अवरजे वाक्यम् एवम् ब्रुवति राघवः || ६-३७-२५
शत्रूणाम् प्रतिघात अर्थम् इदम् वचनम् अब्रवीत् | 
पूर्व द्वारे तु लन्काया नीलो वानर पुम्गवः || ६-३७-२६
प्रहस्तम् प्रतियोद्धा स्याद् वानरैर् बहुभिर् वृतः | 
अन्गदो वालि पुत्रस् तु बलेन महता वृतः || ६-३७-२७
दक्षिणे बाधताम् द्वारे महा पार्श्व महा उदरौ | 
हनूमान् पश्चिम द्वारम् निपीड्य पवन आत्मजः || ६-३७-२८
प्रविशत्व् अप्रमेय आत्मा बहुभिः कपिभिर् वृतः | 
दैत्य दानव सम्घानाम् ऋषीणाम् च महात्मनाम् || ६-३७-२९
विप्रकार प्रियः क्षुद्रो वर दान बल अन्वितः |
परिक्रामति यः सर्वाम्ल् लोकान् सम्तापयन् प्रजाः || ६-३७-३०
तस्य अहम् राक्षस इन्द्रस्य स्वयम् एव वधे धृतः |
उत्तरम् नगर द्वारम् अहम् सौमित्रिणा सह || ६-३७-३१
निपीड्य अभिप्रवेक्ष्यामि सबलो यत्र रावणः | 
वानर इन्द्रसः च बलवान् ऋक्ष राजसः च जाम्बवान् || ६-३७-३२
राक्षस इन्द्र अनुजसः चैव गुल्मे भवतु मध्यमे | 
न च एव मानुषम् रूपम् कार्यम् हरिभिर् आहवे || ६-३७-३३
एषा भवतु नः सम्ज्ना युद्धे अस्मिन् वानरे बले | 
वानरा;एव निश्चिह्नम् स्व जने अस्मिन् भविष्यति || ६-३७-३४
वयम् तु मानुषेण एव सप्त योत्स्यामहे परान् |
अहम् एव सह भ्रात्रा लक्ष्मणेन महा ओजसा || ६-३७-३५
आत्मना पन्चमसः च अयम् सखा मम विभीषणः | 
स रामः कार्य सिद्ध्य् अर्थम् एवम् उक्त्वा विभीषणम् || ६-३७-३६
सुवेल आरोहणे बुद्धिम् चकार मतिमान् मतिम् |
रमणीयतरम् दृष्ट्वा सुवेलस्य गिरेस्तट्म् || ६-३७-३७ 
ततस् तु रामो महता बलेन |
प्रच्चाद्य सर्वाम् पृथिवीम् महात्मा |
प्रहृष्ट रूपो अभिजगाम लन्काम् |
कृत्वा मतिम् सो अरि वधे महात्मा || ६-३७-३८ 
इत्यार्षे श्रीमद्रामायणे आदिकाव्ये युद्ध कान्दे सप्तत्रिंशः सर्गः स तु कृत्वा सुवेलस्य मतिम् आरोहणम् प्रति |
लक्ष्मण अनुगतो रामह् सुग्रीवम् इदम् अब्रवीत् || ६-३८-१
विभीषणम् च धर्मज्नम् अनुरक्तम् निज़ा चरम् |
मन्त्रज्नम् च विधिज्नम् च ज़्लक्ष्णया परया गिरा || ६-३८-२ सुवेलम् साधु ज़ैल इन्द्रम् इमम् धातु ज़तैज़् चितम् |
अध्यारोहामहे सर्वे वत्स्यामो अत्र निज़ाम् इमाम् || ६-३८-३ लन्काम् च आलोकयिष्यामो निलयम् तस्य रक्षसह् |
येन मे मरण अन्ताय हृता भार्या दुरात्मना || ६-३८-४
येन धर्मो न विज्नातो न वृत्तम् न कुलम् तथा |
राक्षस्या नीचया बुद्ध्या येन तद् गर्हितम् कृतम् || ६-३८-५ यस्मिन् मे वर्धते रोषह् कीर्तिते राक्षस अधमे |
यस्य अपराधान् नीचस्य वधम् द्रक्ष्यामि रक्षसाम् || ६-३८-६ एको हि कुरुते पापम् काल पाज़ वज़म् गतः |
नीचेन आत्म अपचारेण कुलम् तेन विनज़्यति || ६-३८-७ एवम् सम्मन्त्रयन्न् एव सक्रोधो रावणम् प्रति |
रामह् सुवेलम् वासाय चित्र सानुम् उपारुहत् || ६-३८-८ पृष्ठतो लक्ष्मण च एनम् अन्वगच्चत् समाहितः |
सज़रम् चापम् उद्यम्य सुमहद् विक्रमे रतः || ६-३८-९
तम् अन्वरोहत् सुग्रीवह् सामात्यह् सविभीषणह् | हनूमान् अन्गदो नीलो मैन्दो द्विविद;एव च || ६-३८-१०
गजो गव अक्षो गवयह् ज़रभो गन्ध मादनह् |
पनसह् कुमुदज़् चैव हरो रम्भज़् च यूथपह् || ६-३८-११
जाम्बवांश्च सुषेणश्च ऋषभश्च महामतिः |
दुर्मुखश्च महातेजास्तथा शतबलिः कपिः || ६-३८-१२
एते च अन्ये च बहवो वानराह् ज़ीघ्र गामिनह् |
ते वायु वेग प्रवणास् तम् गिरिम् गिरि चारिणह् || ६-३८-१३
अध्यारोहन्त ज़तज़ह् सुवेलम् यत्र राघवह् | ते त्व् अदीर्घेण कालेन गिरिम् आरुह्य सर्वतह् || ६-३८-१४
ददृज़ुह् ज़िखरे तस्य विषक्ताम् इव खे पुरीम् | ताम् ज़ुभाम् प्रवत द्वाराम् प्राकार वर ज़ोभिताम् || ६-३८-१५
लन्काम् राक्षस सम्पूर्णाम् ददृज़ुर् हरि यूथपाह् | प्राकार चय संस्थैज़् च तथा नीलैर् निज़ा चरैह् || ६-३८-१६
ददृज़ुस् ते हरि ज़्रेष्ठाह् प्राकारम् अपरम् कृतम् | ते दृष्ट्वा वानराह् सर्वे राक्षसान् युद्ध कान्क्षिणह् || ६-३८-१७
मुमुचुर् विपुलान् नादांस् तत्र रामस्य पज़्यतह् | ततो अस्तम् अगमत् सूर्यह् संध्यया प्रतिरन्जितह् || ६-३८-१८
पूर्ण चन्द्र प्रदीपा च क्षपा समभिवर्तते | ततः स रामो हरि वाहिनी पतिर् |
विभीषणेन प्रतिनन्द्य सत्कृतः |
सलक्ष्मणो यूथप यूथ सम्वृतः |
सुवेल पृष्ठे न्यवसद् यथा सुखम् || ६-३८-१९ इत्यार्षे श्रीमद्रामायणे आदिकाव्ये युद्धकाण्डे अष्टात्रिंशः सर्गः 
ताम् रात्रिम् उषितास् तत्र सुवेले हरि पुम्गवाः |
लन्कायाम् ददृशुर् वीरा वनान्य् उपवनानि च || ६-३९-१ 
सम सौम्यानि रम्याणि विशालान्य् आयतानि च |
दृष्टि रम्याणि ते दृष्ट्वा बभूवुर् जात विस्मयाः || ६-३९-२ 
चम्पक अशोक पुम्नाग साल ताल समाकुला |
तमाल वन संचन्ना नाग माला समावृता || ६-३९-३
हिन्तालैर् अर्जुनैर् नीपैः सप्त पर्णैश् च पुष्पितैः |
तिलकैः कर्णिकारैश् च पटालैश् च समन्ततः || ६-३९-४
शुशुभे पुष्पित अग्रैश् च लता परिगतैर् द्रुमैः |
लन्का बहु विधैर् दिव्यैर् यथा इन्द्रस्य अमरावती || ६-३९-५
विचित्र कुसुम उपेतै रक्त कोमल पल्लवैः |
शाद्वलैश् च तथा नीलैश् चित्राभिर् वन राजिभिः || ६-३९-६ 
गन्ध आढ्यान्य् अभिरम्याणि पुष्पाणि च फलानि च |
धारयन्त्य् अगमास् तत्र भूषणानि इव मानवाः || ६-३९-७ 
तच् चैत्र रथ सम्काशम् मनोज्नम् नन्दन उपमम् |
वनम् सर्व ऋतुकम् रम्यम् शुशुभे षट्पद आयुतम् || ६-३९-८ 
नत्यूह कोयष्टि भकैर् नृत्यमानैश् च बर्हिभिः |
रुतम् पर भृतानाम् च शुश्रुवे वन निर्झरे || ६-३९-९ 
नित्य मत्त विहम्गानि भ्रमर आचरितानि च |
कोकिल आकुल षण्डानि विहग अभिरुतानि च || ६-३९-१०
भृन्ग राज अभिगीतानि भ्रमरैः सेवितानि च |
कोणालक विघुष्टानि सारस अभिरुतानि च || ६-३९-११
विविशुस् ते ततस् तानि वनान्य् उपवनानि च |
हृष्टाह् प्रमुदिता वीरा हरयः काम रूपिणः || ६-३९-१२ 
तेषाम् प्रविशताम् तत्र वानराणाम् महा ओजसाम् |
पुष्प संसर्ग सुरभिर् ववौ घ्राण सुखो अनिलः || ६-३९-१३ 
अन्ये तु हरि वीराणाम् यूथान् निष्क्रम्य यूथपाः |
सुग्रीवेण अभ्यनुज्नाता लन्काम् जग्मुः पताकिनीम् || ६-३९-१४ 
वित्रासयन्तो विहगांस् त्रासयन्तो मृग द्विपान् |
कम्पयन्तश् च ताम् लन्काम् नादैः स्वैर् नदताम् वराः || ६-३९-१५ 
कुर्वन्तस् ते महा वेगा महीम् चारण पीडिताम् |
अजश् च सहसा एव ऊर्ध्वम् जगाम चरण उद्धतम् || ६-३९-१६ 
ऋक्षाः सिम्हा वराहाश् च महिषा वारणा मृगाः |
तेन शब्देन वित्रस्ता जग्मुर् भीता दिशो दश || ६-३९-१७ 
शिखरम् तु त्रिकूटस्य प्रांशु च एकम् दिवि स्पृशम् |
समन्तात् पुष्प संचन्नम् महा रजत सम्निभम् || ६-३९-१८
शत योजन विस्तीर्णम् विमलम् चारु दर्शनम् |
श्लक्ष्णम् श्रीमन् महच् चैव दुष्प्रापम् शकुनैर् अपि || ६-३९-१९
मनसा अपि दुरारोहम् किम् पुनः कर्मणा जनैः | 
निविष्टा तत्र शिखरे लन्का रावण पालिता || ६-३९-२०
दशयोजनविस्तीर्णा विंशद्योजनमायता | 
सा पुरी गोपुरैर् उच्चैः पाण्डुर अम्बुद सम्निभैः |
कान्चनेन च सालेन राजतेन च शोभिता || ६-३९-२१ 
प्रासादैश् च विमानैश् च लन्का परम भूषिता |
घनैर् इव आतप अपाये मध्यमम् वैष्णवम् पदम् || ६-३९-२२ 
तस्याम् स्तम्भ सहस्रेण प्रासादः समलम्कृतः |
कैलास शिखर आकारो दृश्यते खम् इव उल्लिखन् || ६-३९-२३
चैत्यः स राक्षस इन्द्रस्य बभूव पुर भूषणम् |
शतेन रक्षसाम् नित्यम् यः समग्रेण रक्ष्यते || ६-३९-२४ 
मनोज्ञाम् काञ्चनवतीम् सर्वतैरुपशोभिताम् |
नानाधातुविचित्रैश्च उद्यानैरुपशोभिताम् || ६-३९-२५
नानाविहगसम्घष्टाम् नानामृगनिषेविताम् |
नानाकुसुमसंपन्नाम् नानाराक्षससेविताम् || ६-३९-२६
ताम् समृद्धाम् समृद्ध अर्थो लक्ष्मीवाम्ल् लक्ष्मण अग्रजः |
रावणस्य पुरीम् रामो ददर्श सह वानरैः || ६-३९-२७ 
ताम् महागृहसम्बाधां दृष्ट्वा लक्ष्मणपूर्वजः |
नगरीं त्रिदिवप्रख्यां विस्मयं प्राप वीर्यवान् ६-३९-२८ 
ताम् रत्न पूर्णाम् बहु सम्विधानाम् |
प्रासाद मालाभिर् अलम्कृताम् च |
पुरीम् महा यन्त्र कवाट मुख्याम् |
ददर्श रामो महता बलेन || ६-३९-२९ 
इत्यार्षे श्रीमद्रामायणे आदिकाव्ये युद्धकाण्डे एकोनचत्वारिंशः सर्गः 
ततो रामः सुवेलाग्रं योजनद्वयमण्डलम् |
उपारोहत्ससुग्रीवो हरियूथैः समन्वितः || ६-४०-१ 
स्थित्वा मुहूर्तं तत्रैव दिशो दश विलोकयन् |
त्रिख़ूटशिखरे रम्ये निर्मितां विश्वकर्मणा || ६-४०-२
ददर्श लङ्कां सुन्यस्तां रम्यकाननशोभिताम् | 
तस्यां गोपुरशृङ्गस्थं राक्षसेन्द्रं दुरासदम् || ६-४०-३
श्वेतचामरपर्यन्तं विजयच्चत्रशोभितम् |
रक्तचन्दनसंलिप्तं रक्ताभरणभूषितम् || ६-४०-४
वीलजीमूतसंकाशं हेमसंचादिताम्बरम् |
ऐरावतविषाणाग्रैरुत्कृष्टकिणवक्षसम् || ६-४०-५
शशलोहितरागेण सम्वीतं रक्तवाससा |
संध्यातपेन संचन्नं मेघराशिमिवाम्बरे || ६-४०-६ 
पश्यतां वानरेन्द्राणाम् राघवस्यापि पश्यतः |
दर्शनाद्राक्षसेन्द्रस्य सुग्रीवः सहसोत्थितः || ६-४०-७ 
क्रोधवेगेन सं युक्तः सत्त्वेन च बलेन च |
अचलाग्रादथोत्थाय पुप्लुवे गोपुरस्थले || ६-४०-८ 
स्थित्वा मुहूर्तं सम्प्रेक्ष्य निर्भयेनान्तरात्मना |
तृणीकृत्य च तद्रक्षः सोऽब्रवीत्परुषं वचः || ६-४०-९ 
लोकनाथस्य रामस्य सखा दासोऽस्मि राक्षस |
न मया मोक्यसे.द्य त्वं पार्थिवेन्द्रस्य तेजसा || ६-४०-१० 
इत्युक्त्वा सहसोत्पत्य प्लुप्लुवे तस्य चोपरि |
आकृष्य मुकुटं चित्रं पातयामास तद्भुवि || ६-४०-११ 
समीक्स्य तूर्णमायान्तं बभाषे तं निशाचरः |
सुग्रीवस्त्वं परोक्षे मे हीनग्रीवो भविष्यसि || ६-४०-१२ 
इत्युक्त्वोत्थाय तं क्षिप्रं बाहुभ्यामाक्षिपत्तले |
कन्दुवत्स समुत्थाय बाहुभ्यामाक्षिपद्धरिः || ६-४०-१३ 
परस्परं स्वेदविदिग्धगात्रौ |
परस्परम् शोणितरक्तदेहौ |
परस्परं श्लिष्टनिरुद्धचेष्टौ |
परस्परं शाल्मलिकिंशुकाविव || ६-४०-१४
मुष्टिप्रहारैश्च तलप्रहारै |
ररत्निघातैश्च कराग्रघातैः |
तौ चक्रतुर्युद्धमसह्यरूपं |
महाबलौ राक्षसवानरेन्द्रौ || ६-४०-१५ 
कृत्वा नियुद्धं भृशमुग्रवेगौ |
कालं चिरं गोपुरवेदिमध्ये |
उत्क्षिप्य चोत्क्षिप्य विनम्य देहौ |
पादक्रमाद्गोपुरवेदिलग्नौ || ६-४०-१६ 
अन्योन्यमापीड्य विलग्नदेहौ |
तौ पेतुतुः पालनिखातमध्ये |
उत्पेततुर्भूमितलम् स्पृशन्तौ |
स्थित्वा मुहूर्तं त्वभिनिःश्वसन्तौ || ६-४०-१७ 
आलिङ्ग्य चालिङ्ग़्य च बाहुयोक्त्रैः |
संयोजयामासतुराहवे तौ |
सम्रम्भशिक्षाबलसम्प्रयुक्तौ |
सुचेरतुः सम्प्रति युद्धमार्गे || ६-४०-१८ 
शार्दूलसिंहविव जातदंष्ट्रौ |
गजेन्द्रपोताविव संप्रयुक्तौ |
संहत्य संवेद्य च तौ कराभ्यां |
तऊ पेतुतुर्वै युगपद्धरायाम् || ६-४०-१९ 
उद्यम्य चान्योन्यमधिक्षिपन्तौ |
संचक्रमाते बहु युद्धमार्गे |
व्यायामशिक्षाबलसंप्रयुक्तौ |
क्लमं न तौ जग्मतुराशु वीरौ || ६-४०-२० 
बाहुत्तमैर्वारणवारणाभै |
र्निवारयन्तौ परवारणाभौ|
चिरेण कालेन भृशं प्रयुद्धौ |
संचेरतुर्मण्डलमार्गमाशु || ६-४०-२१ 
तौ परस्पर मासाद्य यत्तावन्योन्यसूदने |
मार्जाराविव भक्षार्थेऽवतस्थाते मुहुर्मुहुः || ६-४०-२२ 
मण्डलानि विचित्राणि स्थानानि विविधानि च |
गोमूत्रकाणि चित्राणि गतप्रत्यागतानि च || ६-४०-२३
तीर्शीनगतान्येव तथा वक्रगतानि च |
परिमोक्षं प्रहाराणां वर्जनं परिधावनम् || ६-४०-२४
अभिद्रवणमाप्लावमवस्थानं सविग्रहम् |
परावृत्तमपावृत्तमपद्रुतमवप्लुतम् || ६-४०-२५
उपन्यस्तमपन्यस्तं युद्धमार्गविशारदौ |
तौ विचेरतुर्न्योन्यं वानरेन्द्रश्च रावणः || ६-४०-२६ 
एतस्मिन्नन्तरे रक्षो मायाबलमथात्मनः |
आरब्दुमुपसम् पेदे ज्ञात्वा तम् वानराधिपः || ६-४०-२७
उत्पपात तदाकाशं जितकाशी जितक्लमः |
रावणः स्थित एवात्र हरिराजेन वञ्चितः || ६-४०-२८ 
अथ हरिवरनाथः प्राप्तसंग्रामकीर्ति |
र्निशिचरपतिमाजौ योजयित्वा श्रमेण |
गगनमतिविशालं लङ्घयित्वार्कसूम |
र्हरिगणबलमध्ये रामपार्श्वं जगाम् || ६-४०-२९ 
स इति सवितृसूनुस्तत्र तत्कर्म कृत्वा |
पवनगतिरनीकं प्राविशत्संप्रहृष्टः |
रघुवरनृपसूनोद्वर्धयन् युद्धहर्षं |
तरुमृगगणमुख्यैः पूज्यमानो हरीन्द्रः || ६-४०-३० 
इत्यार्षे श्रीमद्रामायणे आदिकाव्ये युद्धकाण्डे चत्वारिंशः सर्गः अथ तस्मिन् निमित्तानि दृष्ट्वा लक्ष्मण पूर्वजः |
सुग्रीवम् सम्परिष्वज्य रामो वचनमब्रवीत् || ६-४१-१ असंमन्त्य्र मया सार्थम् तदिदम् साहसं कृतम् |
एवम् साहसयुक्तानि न कुर्वन्ति जनेश्वराः || ६-४१-२ संशये स्थाप्य माम् चेदम् बलम् चेमम् विभीषनम् |
कष्टं कृतमिदं वीर साहसं साहसप्रिय || ६-४१-३ इदानीं मा कृथा वीर एवम् विधमरिंदम |
त्वयि किंचित्समापन्ने किम् कार्यम् सीतया मम || ६-४१-४
भरतेन महाबाहो लक्ष्मणेन यवीयसा |
शत्रुघ्नेन च शत्रुघ्न स्वशरीरेण वा पुनः || ६-४१-५ त्वयि चानागते पूर्वमिति मे निश्चिता मतिः |
जानतश्चापि ते वीर्यम् महेन्द्रवरुणोपनु || ६-४१-६
हत्वाहम् रावणम् रावणम् युद्धे सपुत्रबलवाहन्म् |
अभिषिच्य च लङ्कायाम् विभीषण मथापि च || ६-४१-७
भरते राज्यमारोप्य त्यक्ष्ये देहम् महाबल | तमेवम्वादिनं रामं सुग्रीवः प्रत्यभाषत || ६-४१-८
तव भार्यापहर्तारं दृष्ट्वा राघव रावणम् |
मर्षयामि कथम् वीर जानन्विक्रममात्मनः || ६-४१-९ इत्येवंवादिनं वीरमभिनन्द्य च राघवः |
लक्ष्मणम् लक्ष्मि सम्पन्नम् इदम् वचनम् अब्रवीत् || ६-४१-१० परिगृह्य उदकम् शीतम् वनानि फलवन्ति च |
बल ओघम् सम्विभज्य इमम् व्यूह्य तिष्ठेम लक्ष्मण || ६-४१-११ लोक क्षय करम् भीमम् भयम् पश्याम्य् उपस्थितम् |
निबर्हणम् प्रवीराणाम् ऋक्ष वानर रक्षसाम् || ६-४१-१२ वाताश् च परुषम् वान्ति कम्पते च वसुम् धरा |
पर्वत अग्राणि वेपन्ते पतन्ति धरणी धराः || ६-४१-१३ मेघाः क्रव्याद सम्काशाह् परुषाह् परुष स्वनाः |
क्रूराह् क्रूरम् प्रवर्षन्ति मिश्रम् शोणित बिन्दुभिः || ६-४१-१४ रक्त चन्दन सम्काशा संध्या परम दारुणा |
ज्वलच् च निपतत्य् एतद् आदित्याद् अग्नि मण्डलम् || ६-४१-१५ आदित्यम् अभि वाश्यन्ते जनयन्तो महद् भयम् |
दीना दीन स्वरा घोरा;अप्रशस्ता मृग द्विजाः || ६-४१-१६ रजन्याम् अप्रकाशश् च सम्तापयति चन्द्रमाः |
कृष्ण रक्त अंशु पर्यन्तो यथा लोकस्य सम्क्षये || ६-४१-१७ ह्रस्वो रूक्षो अप्रशस्तश् च परिवेषह् सुलोहितः |
आदित्य मण्डले नीलम् लक्ष्म लक्ष्मण दृश्यते || ६-४१-१८ दृश्यन्ते न यथावच् च नक्षत्राण्य् अभिवर्तते |
युग अन्तम् इव लोकस्य पश्य लक्ष्मण शंसति || ६-४१-१९ काकाः श्येनास् तथा गृध्रा नीचैह् परिपतन्ति च |
शिवाश् च अप्य् अशिवा वाचह् प्रवदन्ति महा स्वनाः || ६-४१-२० शैलैः शूलैश्च खड्गैश्च विमुक्तेः कपिराक्षसैः |
भविष्यत्यावृता भूमिर्मांसशोणितकर्दमा || ६-४१-२१ क्षिप्रम् अद्य दुराधर्षाम् पुरीम् रावण पालिताम् |
अभियाम जवेन एव सर्वतो हरिभिर् वृताः || ६-४१-२२ इत्य् एवम् तु वदन् वीरो लक्ष्मणम् लक्ष्मण अग्रजः |
तस्माद् अवातरत् शीघ्रम् पर्वत अग्रान् महा बलः || ६-४१-२३ अवतीर्य तु धर्म आत्मा तस्मात् शैलात् स राघवः |
परैः परम दुर्धर्षम् ददर्श बलम् आत्मनः || ६-४१-२४ सम्नह्य तु ससुग्रीवह् कपि राज बलम् महत् |
कालज्नो राघवह् काले सम्युगाय अभ्यचोदयत् || ६-४१-२५ ततः काले महा बाहुर् बलेन महता वृतः |
प्रस्थितह् पुरतो धन्वी लन्काम् अभिमुखह् पुरीम् || ६-४१-२६ तम् विभीषण सुग्रीवौ हनूमान् जाम्बवान् नलः |
ऋक्ष राजस् तथा नीलो लक्ष्मणश् च अन्ययुस् तदा || ६-४१-२७ ततः पश्चात् सुमहती पृतना ऋक्ष वन ओकसाम् |
प्रच्चाद्य महतीम् भूमिम् अनुयाति स्म राघवम् || ६-४१-२८ शैल शृन्गाणि शतशह् प्रवृद्धांश् च मही रुहाम् |
जगृहुह् कुन्जर प्रख्या वानराह् पर वारणाः || ६-४१-२९ तौ त्व् अदीर्घेण कालेन भ्रातरौ राम लक्ष्मणौ |
रावणस्य पुरीम् लन्काम् आसेदतुर् अरिम् दमौ || ६-४१-३० पताका मालिनीम् रम्याम् उद्यान वन शोभिताम् |
चित्र वप्राम् सुदुष्प्रापाम् उच्च प्राकार तोरणाम् || ६-४१-३१
ताम् सुरैर् अपि दुर्धर्षाम् राम वाक्य प्रचोदिताः |
यथा निदेशम् सम्पीड्य न्यविशन्त वन ओकसः || ६-४१-३२ लन्कायास् तु उत्तर द्वारम् शैल शृन्गम् इव उन्नतम् |
रामः सह अनुजो धन्वी जुगोप च रुरोध च || ६-४१-३३
लन्काम् उपनिविष्टश् च रामो दशरथ आत्मजः |
लक्ष्मण अनुचरो वीरह् पुरीम् रावण पालिताम् || ६-४१-३४
उत्तर द्वारम् आसाद्य यत्र तिष्ठति रावणः |
न अन्यो रामाद्द् हि तद् द्वारम् समर्थह् परिरक्षितुम् || ६-४१-३५
रावण अधिष्ठितम् भीमम् वरुणेन इव सागरम् |
सायुधौ राक्षसैर् भीमैर् अभिगुप्तम् समन्ततः || ६-४१-३६
लघूनाम् त्रास जननम् पातालम् इव दानवैः | विन्यस्तानि च योधानाम् बहूनि विविधानि च |
ददर्श आयुध जालानि तथैव कवचानि च || ६-४१-३७ पूर्वम् तु द्वारम् आसाद्य नीलो हरि चमू पतिः |
अतिष्ठत् सह मैन्देन द्विविदेन च वीर्यवान् || ६-४१-३८ अन्गदो दक्षिण द्वारम् जग्राह सुमहा बलः |
ऱ्षभेण गव अक्षेण गजेन गवयेन च || ६-४१-३९ हनूमान् पश्चिम द्वारम् ररक्ष बलवान् कपिः |
प्रमाथि प्रघसाभ्याम् च वीरैर् अन्यैश् च सम्गतः || ६-४१-४० मध्यमे च स्वयम् गुल्मे सुग्रीवह् समतिष्ठत |
सह सर्वैर् हरि श्रेष्ठैह् सुपर्ण श्वसन उपमैः || ६-४१-४१ वानराणाम् तु षट् त्रिंशत् कोट्यह् प्रख्यात यूथपाः || ६-४१-४२
निपीड्य उपनिविष्टाश् च सुग्रीवो यत्र वानरः | शासनेन तु रामस्य लक्ष्मणह् सविभीषणः || ६-४१-४३
द्वारे द्वारे हरीणाम् तु कोटिम् कोटिम् न्यवेशयत् | पश्चिमेन तु रामस्य सुग्रीवह् सह जाम्बवान् || ६-४१-४४
अदूरान् मध्यमे गुल्मे तस्थौ बहु बल अनुगः | ते तु वानर शार्दूलाह् शार्दूला;इव दम्ष्ट्रिणः || ६-४१-४५
गृहीत्वा द्रुम शैल अग्रान् हृष्टा युद्धाय तस्थिरे | सर्वे विकृत लान्गूलाह् सर्वे दम्ष्ट्रा नख आयुधाः || ६-४१-४६
सर्वे विकृत चित्र अन्गाह् सर्वे च विकृत आननाः | दश नाग बलाह् केचित् केचिद् दश गुण उत्तराः || ६-४१-४७
केचिन् नाग सहस्रस्य बभूवुस् तुल्य विक्रमाः | सन्ति च ओघा बलाह् केचित् केचित् शत गुण उत्तराः || ६-४१-४८
अप्रमेय बलाश् च अन्ये तत्र आसन् हरि यूथपाः | अद्भुतश् च विचित्रश् च तेषाम् आसीत् समागमः || ६-४१-४९
तत्र वानर सैन्यानाम् शलभानाम् इव उद्गमः | पतिपूर्णम् इव आकाशम् संचन्ना इव च मेदिनी || ६-४१-५०
लन्काम् उपनिविष्टैश् च सम्पतद्भिश् च वानरैः | शतम् शत सहस्राणाम् पृथग् ऋक्ष वन ओकसाम् || ६-४१-५१
लन्का द्वाराण्य् उपाजग्मुर् अन्ये योद्धुम् समन्ततः | आवृतह् स गिरिह् सर्वैस् तैह् समन्तात् प्लवम् गमैः || ६-४१-५२
अयुतानाम् सहस्रम् च पुरीम् ताम् अभ्यवर्तत | वानरैर् बलवद्भिश् च बभूव द्रुम पाणिभिः || ६-४१-५३
सर्वतह् सम्वृता लन्का दुष्प्रवेशा अपि वायुना | राक्षसा विस्मयम् जग्मुह् सहसा अभिनिपीडिताः || ६-४१-५४
वानरैर् मेघ सम्काशैह् शक्र तुल्य पराक्रमैः | महान् शब्दो अभवत् तत्र बल ओघस्य अभिवर्ततः || ६-४१-५५
सागरस्य इव भिन्नस्य यथा स्यात् सलिल स्वनः | तेन शब्देन महता सप्राकारा सतोरणा || ६-४१-५६
लन्का प्रचलिता सर्वा सशैल वन कानना | राम लक्ष्मण गुप्ता सा सुग्रीवेण च वाहिनी || ६-४१-५७
बभूव दुर्धर्षतरा सर्वैर् अपि सुर असुरैः | राघवह् सम्निवेश्य एवम् सैन्यम् स्वम् रक्षसाम् वधे || ६-४१-५८
सम्मन्त्र्य मन्त्रिभिह् सार्धम् निश्चित्य च पुनह् पुनः |
आनन्तर्यम् अभिप्रेप्सुह् क्रम योग अर्थ तत्त्ववित् || ६-४१-५९
विभीषणस्य अनुमते राज धर्मम् अनुस्मरन् |
अन्गदम् वालि तनयम् समाहूय इदम् अब्रवीत् || ६-४१-६० गत्वा सौम्य दशग्रीवम् ब्रूहि मद् वचनात् कपे |
लन्घयित्वा पुरीम् लन्काम् भयम् त्यक्त्वा गत व्यथः || ६-४१-६१
भ्रष्ट श्रीक गत ऐश्वर्य मुमूर्षो नष्ट चेतनः | ऋषीणाम् देवतानाम् च गन्धर्व अप्सरसाम् तथा || ६-४१-६२
नागानाम् अथ यक्षाणाम् राज्नाम् च रजनी चर |
यच् च पापम् कृतम् मोहाद् अवलिप्तेन राक्षस || ६-४१-६३
नूनम् अद्य गतो दर्पह् स्वयम्भू वर दानजः |
तस्य दण्ड धरस् ते अहम् दार आहरण कर्शितः || ६-४१-६४ तस्य दण्डधरस्तेऽहम् दाराहरणकर्शितः |
दण्डम् धारयमाणस् तु लन्का द्वरे व्यवस्थितः || ६-४१-६५ पदवीम् देवतानाम् च महर्षीणाम् च राक्षस |
राजर्षीणाम् च सर्वेणाम् गमिष्यसि मया हतः || ६-४१-६६ बलेन येन वै सीताम् मायया राक्षस अधम |
माम् अतिक्रामयित्वा त्वम् हृतवांस् तद् विदर्शय || ६-४१-६७ अराक्षसम् इमम् लोकम् कर्ता अस्मि निशितैह् शरैः |
न चेत् शरणम् अभ्येषि माम् उपादाय मैथिलीम् || ६-४१-६८ धर्म आत्मा रक्षसाम् श्रेष्ठह् सम्प्राप्तो अयम् विभीषणः |
लन्का ऐश्वर्यम् ध्रुवम् श्रीमान् अयम् प्राप्नोत्य् अकण्टकम् || ६-४१-६९ न हि राज्यम् अधर्मेण भोक्तुम् क्षणम् अपि त्वया |
शक्यम् मूर्ख सहायेन पापेन अविजित आत्मना || ६-४१-७० युध्यस्व वा धृतिम् कृत्वा शौर्यम् आलम्ब्य राक्षस |
मत् शरैस् त्वम् रणे शान्तस् ततह् पूतो भविष्यसि || ६-४१-७१ यद्याविशसि लोकांस् त्रीन् पक्षि भूतो मनो जवः |
मम चक्षुष् पथम् प्राप्य न जीवन् प्रतियास्यसि || ६-४१-७२ ब्रवीमि त्वाम् हितम् वाक्यम् क्रियताम् और्ध्वदेकिकम् |
सुदृष्टा क्रियताम् लन्का जीवितम् ते मयि स्थितम् || ६-४१-७३ इत्य् उक्तह् स तु तारेयो रामेण अक्लिष्ट कर्मणा |
जगाम आकाशम् आविश्य मूर्तिमान् इव हव्य वाट् || ६-४१-७४ सो अतिपत्य मुहूर्तेन श्रीमान् रावण मन्दिरम् |
ददर्श आसीनम् अव्यग्रम् रावणम् सचिवैह् सह || ६-४१-७५ ततस् तस्य अविदूरेण निपत्य हरि पुम्गवः |
दीप्त अग्नि सदृशस् तस्थाव् अन्गदह् कनक अन्गदः || ६-४१-७६ तद् राम वचनम् सर्वम् अन्यून अधिकम् उत्तमम् |
सामात्यम् श्रावयाम् आस निवेद्य आत्मानम् आत्मना || ६-४१-७७ दूतो अहम् कोसल इन्द्रस्य रामस्य अक्लिष्ट कर्मणः |
वालि पुत्रो अन्गदो नाम यदि ते श्रोत्रम् आगतः || ६-४१-७८ आह त्वाम् राघवो रामह् कौसल्य आनन्द वर्धनः |
निष्पत्य प्रतियुध्यस्व नृशंसम् पुरुष अधम || ६-४१-७९ हन्ता अस्मि त्वाम् सह अमात्यम् सपुत्र ज्नाति बान्धवम् |
निरुद्विग्नास् त्रयो लोका भविष्यन्ति हते त्वयि || ६-४१-८० देव दानव यक्षाणाम् गन्धर्व उरग रक्षसाम् |
शत्रुम् अद्य उद्धरिष्यामि त्वाम् ऋषीणाम् च कण्टकम् || ६-४१-८१ विभीषणस्य च ऐश्वर्यम् भविष्यति हते त्वयि |
न चेत् सत्कृत्य वैदेहीम् प्रणिपत्य प्रदास्यसि || ६-४१-८२ इत्य् एवम् परुषम् वाक्यम् ब्रुवाणे हरि पुम्गवे |
अमर्ष वशम् आपन्नो निशा चर गण ईश्वरः || ६-४१-८३ ततः स रोष ताम्र अक्षह् शशास सचिवांस् तदा |
गृह्यताम् एष दुर्मेधा वध्यताम् इति च असकृत् || ६-४१-८४ रावणस्य वचह् श्रुत्वा दीप्त अग्नि सम तेजसः |
जगृहुस् तम् ततो घोराश् चत्वारो रजनी चराः || ६-४१-८५ ग्राहयाम् आस तारेयह् स्वयम् आत्मानम् आत्मना |
बलम् दर्शयितुम् वीरो यातु धान गणे तदा || ६-४१-८६ स तान् बाहु द्वये सक्तान् आदाय पतगान् इव |
प्रासादम् शैल सम्काशम् उत्पापात अन्गदस् तदा || ६-४१-८७ तेस्योत्पतनवेगेन निर्धूतास्तत्र राक्षसाः |
भुमौ निपतिताह् सर्वे राक्षस इन्द्रस्य पश्यतः || ६-४१-८८ ततः प्रासाद शिखरम् शैल शृन्गम् इव उन्नतम् |
तत् पफाल तदा आक्रान्तम् दशग्रीवस्य पश्यतः || ६-४१-८९ पफाल च तदाक्रान्तं दशग्रीवस्य पश्यतः |
पुरा हिमवतः शृङ्गं वज्रेणेव विदारितम् ६-४१-९० भन्क्त्वा प्रासाद शिखरम् नाम विश्राव्य च आत्मनः |
विनद्य सुमहा नादम् उत्पपात विहायसा || ६-४१-९१ व्यथयन् राक्षसान् सर्वान् हर्षयंश्चापि वानरान् |
स वानराणां मध्ये तु रामपार्श्वमुपागतः ६-४१-९२ रावणस् तु परम् चक्रे क्रोधम् प्रासाद धर्षणात् |
विनाशम् च आत्मनह् पश्यन् निह्श्वास परमो अभवत् || ६-४१-९३ रामस् तु बहुभिर् हृष्टैर् निनदद्भिह् प्लवम् गमैः |
वृतो रिपु वध आकान्क्षी युद्धाय एव अभ्यवर्तत || ६-४१-९४ सुषेणस् तु महा वीर्यो गिरि कूट उपमो हरिः |
बहुभिह् सम्वृतस् तत्र वानरैह् काम रूपिभिः || ६-४१-९५ स तु द्वाराणि सर्वाणि सुग्रीव वचनात् कपिः |
पर्याक्रमत दुर्धर्षो नक्षत्राणि इव चन्द्रमाः || ६-४१-९६ तेषाम् अक्षौहिणि शतम् समवेक्ष्य वन ओकसाम् |
लन्काम् उपनिविष्टानाम् सागरम् च अतिवर्तताम् || ६-४१-९७
राक्षसा विस्मयम् जग्मुस् त्रासम् जग्मुस् तथा अपरे |
अपरे समर उद्धर्षाद्द् हर्षम् एव उपपेदिरे || ६-४१-९८ कृत्स्नम् हि कपिभिर् व्याप्तम् प्राकार परिख अन्तरम् |
ददृशू राक्षसा दीनाह् प्राकारम् वानरी कृतम् || ६-४१-९९
हाहाकारमकुर्वन्त राक्षसा भयमागताः | तस्मिन् महा भीषणके प्रवृत्ते |
कोलाहले राक्षस राजधान्याम् |
प्रगृह्य रक्षांसि महा आयुधानि |
युग अन्त वाता;इव सम्विचेरुह् || ६-४१-१०० इत्यार्षे श्रीमद्रामायणे आदिकाव्ये युद्धकाण्डे एकचत्वारिंशः सर्गः 
ततस् ते राक्षसास् तत्र गत्वा रावण मन्दिरम् |
न्यवेदयन् पुरीम् रुद्धाम् रामेण सह वानरैः || ६-४२-१ 
रुद्धाम् तु नगरीम् ज़्रुत्वा जात क्रोधो निज़ा चरः |
विधानम् द्विगुणम् ज़्रुत्वा प्रासादम् सो अध्यरोहत || ६-४२-२ 
स ददर्ज़ आवृताम् लन्काम् सज़ैल वन काननाम् |
असम्ख्येयैर् हरि गणैः सर्वतो युद्ध कान्क्षिभिः || ६-४२-३ 
स दृष्ट्वा वानरैह् सर्वाम् वसुधाम् कवली कृताम् |
कथम् क्षपयितव्याह् स्युर् इति चिन्ता परो अभवत् || ६-४२-४ 
स चिन्तयित्वा सुचिरम् धैर्यम् आलम्ब्य रावणः |
राघवम् हरि यूथाम्ज़् च ददर्ज़ आयत लोचनः || ६-४२-५ 
राघवः सहसैन्येन मुदितो नाम पुप्लुवे |
लङ्काम् ददर्श गुप्ताम् वै सर्वतो राक्षसैर्वृताम् || ६-४२-६ 
दृष्ट्वा दाशरथिर्लङ्काम् चित्रध्वजपताकिनीम् |
जगाम मनसा सीताम् दूयमानेन चेतसा || ६-४२-७ 
अत्र सा मृगशाबाक्षी मत्कृते जनकात्मजा |
पीड्यते शोकसंतप्ता कृशा स्थण्डिलशायिनी || ६-४२-८ 
निपीड्यमानां धर्मात्मा वैदेहीमनुचिन्तयन् |
क्षिप्रमाज्ञापयद्रामो वानरान् द्विषताम् वधे || ६-४२-९ 
एवमुक्ते तु वचसि रामेणाक्लिष्टकर्मणा |
संघर्षमाणाः प्लवगाः सिम्हनादै रपूर्यन् || ६-४२-१० 
शिखरैर्विकिरामैतां लङ्काम् मुष्टिभिरेव वा |
इति स्म दधिरे सर्वे मनांसि हरियूथपाः || ६-४२-११ 
उद्यम्य गिरिशृङ्गाणि महान्ति शिखराणि च |
तरूंश्चोत्पाट्य विविधांस्तिष्ठन्ति हरियूथपाः || ६-४२-१२ 
प्रेक्षतो राक्षस इन्द्रस्य तान्य् अनीकानि भागज़ः |
राघव प्रिय काम अर्थम् लन्काम् आरुरुहुस् तदा || ६-४३-१३ 
ते ताम्र वक्त्रा हेम आभा राम अर्थे त्यक्त जीविताः |
लन्काम् एव अह्यवर्तन्त साल ताल ज़िला आयुधाः || ६-४२-१४ 
ते द्रुमैः पर्वत अग्रैज़् च मुष्टिभिज़् च प्लवम् गमाः |
प्रासाद अग्राणि च उच्चानि ममन्तुस् तोरणानि च || ६-४२-१५ 
पारिखाः पूरयन्ति स्म प्रसन्न सलिल आयुताः |
पांसुभिह् पर्वत अग्रैज़् च तृणैः काष्ठैज़् च वानराः || ६-४२-१६ 
ततः सहस्र यूथाज़् च कोटि यूथाज़् च यूथपाः |
कोटी ज़त युताज़् च अन्ये लन्काम् आरुरुहुस् तदा || ६-४२-१७ 
कान्चनानि प्रम्ऱ्द्नन्तस् तोरणानि प्लवम् गमाः |
कैलास ज़िखर आभानि गोपुराणि प्रमथ्य च || ६-४२-१८ 
आप्लवन्तः प्लवन्तज़् च गर्जन्तज़् च प्लवम् गमाः |
लन्काम् ताम् अभ्यवर्तन्त महा वारण सम्निभाः || ६-४२-१९ 
जयत्य् अतिबलो रामो लक्ष्मणज़् च महा बलः |
राजा जयति सुग्रीवो राघवेण अभिपालितः || ६-४२-२०
इत्य् एवम् घोषयन्तज़् च गर्जन्तज़् च प्लवम् गमाः |
अभ्यधावन्त लन्कायाह् प्राकारम् काम रूपिणः || ६-४२-२१ 
वीर बाहुः सुबाहुज़् च नलज़् च वन गोचरः |
निपीड्य उपनिविष्टास् ते प्राकारम् हरि यूथपाः || ६-४२-२२
एतस्मिन्न् अन्तरे चक्रुह् स्कन्ध आवार निवेज़नम् | 
पूर्व द्वारम् तु कुमुदह् कोटिभिर् दज़भिर् वृतः || ६-४२-२३
आवृत्य बलवांस् तस्थौ हरिभिर् जित काज़िभिः | 
सहायार्थे तु तस्येव निविष्टः प्रसभो हरिः || ६-४२-२४
पनसश्च महाबाहुर्वानरै रभिसम्वृतः | 
दक्षिण द्वारम् आगम्य वीरह् ज़त बलिह् कपिः || ६-४२-२५
आवृत्य बलवांस् तस्थौ विम्ज़त्या कोटिभिर् वृतः | 
सुषेणह् पज़्चिम द्वारम् गतस् तारा पिता हरिः || ६-४२-२६
आवृत्य बलवांस् तस्थौ षष्टि कोटिभिर् आवृतः | 
उत्तर द्वारम् आसाद्य रामह् सौमित्रिणा सह || ६-४२-२७
आवृत्य बलवांस् तस्थौ सुग्रीवज़् च हरि ईज़्वरः | 
ऋष्काणाम् भीम वेगानाम् धूम्रह् ज़त्रु निबर्हणः || ६-४२-२८
वृतह् कोट्या महा वीर्यस् तस्थौ रामस्य पार्ज़्वतः | 
सम्नद्धस् तु महा वीर्यो गदा पाणिर् विभीषणः || ६-४२-२९
वृतो यस् तैस् तु सचिवैस् तस्थौ तत्र महा बलः | 
गजो गव अक्षो गवयह् ज़रभो गन्ध मादनः || ६-४२-३०
समन्तात् परिघावन्तो ररक्षुर् हरि वाहिनीम् | 
ततः कोप परीत आत्मा रावणो राक्षस ईज़्वरः || ६-४२-३१
निर्याणम् सर्व सैन्यानाम् द्रुतम् आज्नापयत् तदा | 
एतच्च्रुत्वा तदा वाक्यं रावणस्य मुखेरितम् || ६-४२-३२
सहसा भीमनिर्घोषमुद्घुष्टं रजनीचरैः | 
ततः प्रबोधिता भेर्यश्चन्द्रपाण्डुरपुष्कराः || ६-४२-३३
हेमकोणैरभिहता राक्षसानां समन्ततः | 
विनेदुश्च महाघोषाः शङ्खः शतसहस्रशः || ६-४२-३४
राक्षसानां सुघोराणां मुखमारुतपूरिताः | 
ते बभुः शुभनीलाङ्गाः सशङ्खा रजनीचराः || ६-४२-३५
विध्युन्मण्डलसंनद्धाः सबलाका इवाम्बुदाः | 
निष्पतन्ति ततः सैन्या हृष्टा रावण चोदिताः || ६-४२-३६
समये पूर्यमाणस्य वेगा;इव महा उदधेः | 
ततो वानरसैन्येन मुक्तो नादः समन्ततः || ६-४२-३७
मलयः पूरितो येन ससानुप्रस्थकन्दरः | 
शङ्खदुन्दुभिनिर्घोषः सिम्हनादस्तरस्विनाम् || ६-४२-३८
पृथिवीं चान्तरिक्षम् च सागरं चाभ्यनादयत् | 
गजानां बृंहितैः सार्धं हयानां हेषितैरपि || ६-४२-३९
रथानां नेमिनिर्घोषै रक्षसाम् पदनिःस्वनैः | 
एतस्मिन्न् अन्तरे घोरह् सम्ग्रामह् समपद्यत || ६-४२-४०
रक्षसाम् वानराणाम् च यथा देव असुरे पुरा | 
ते गदाभिह् प्रदीप्ताभिह् ज़क्ति ज़ूल परज़्वधैः || ६-४२-४१
निजघ्नुर् वानरान् घोराह् कथयन्तह् स्व विक्रमान् | 
तथो वृक्षैर् महा कायाः पर्वत अग्रैज़् च वानराः || ६-४२-४२
निजघ्नस्तानि रक्षांसि नगैर्दनैश्च वेगिनः |
राजा जयति सुग्रीव इति शब्दो महानभूत् || ६-४२-४३ 
राजन् जय जयेत्युक्त्वा स्वस्वनामकथां ततः |
राक्षसास्त्वपरे भीमाः प्राकारस्थामहीं गतान् || ६-४२-४४
वानरान् भिन्दिपालैश्च शूलै श्चैव व्यदारयन् | 
वानराचापि सम्क्रुद्धाह् प्राकारस्थान् मही गताः || ६-४२-४५
राक्षसान् पातयाम् आसुह् समाप्लुत्य प्लवम् गमाः | 
स सम्प्रहारस् तुमुलो मांस ज़ोणित कर्दमः || ६-४२-४६
रक्षसाम् वानराणाम् च सम्बभूव अद्भुत उपमाः | 
इत्यार्षे श्रीमद्रामायणे आदिकाव्येयुद्धकाण्डे द्विचत्वारिंशः 
युध्यताम् तु ततस् तेषाम् वानराणाम् महात्मनाम् |
रक्षसाम् सम्बभूव अथ बल कोपह् सुदारुणः || ६-४३-१ 
ते हयैः कान्चन आपीडैर् ध्वजैश च अग्नि शैख उपमैः |
रथैश च आदित्य सम्काशाइह् कवचैश च मनो रमैः || ६-४३-२
निर्ययू राक्षस व्याघ्रा नादयन्तो दिशओ दशा |
राक्षसा भीम कर्माणो रावणस्य जय एषिणः || ६-४३-३ 
वानराणाम् अपि चमूर् महती जयम् इच्चताम् |
अभ्यधावत ताम् सेनाम् रक्षसाम् काम रूपिणाम् || ६-४३-४ 
एतस्मिन्न् अन्तरे तेषाम् अन्योन्यम् अभिधावताम् |
रक्षसाम् वानराणाम् च द्वन्द्व युद्धम् अवर्तत || ६-४३-५ 
अन्गदेन इन्द्रजित् सार्धम् वालि पुत्रेण राक्षसः |
अयुध्यत महा तेजास् त्र्यम्बकेण यथा अन्धकः || ६-४३-६ 
प्रजन्घेन च सम्पातिर् नित्यम् दुर्मर्षणो रणे |
जम्बू मालिनम् आरब्धो हनूमान् अपि वानरः || ६-४३-७ 
सम्गतः सुमहा क्रोधो राक्षसो रावण अनुजः |
समरे तीक्ष्ण वेगेन मित्रघ्नेन विभीषणः || ६-४३-८ 
तपनेन गजह् सार्धम् राक्षसेन महा बलः |
निकुम्भेन महा तेजा नीलो अपि समयुध्यत || ६-४३-९ 
वानर इन्द्रस् तु सुग्रीवह् प्रघसेन समागतः |
सम्गतः समरे शरीमान् विरूप अक्षेण लक्ष्मणः || ६-४३-१० 
अग्नि केतुश च दुर्धर्षो रशमि केतुश च राक्षसः |
सुप्तघ्नो यज्न कोपश च रामेण सह सम्गताः || ६-४३-११ 
वज्र मुष्टिश्च मैन्देन द्विविदेन अशानि प्रभः |
राक्षसाभ्याम् सुघोराभ्याम् कपि मुख्यौ समागतौ || ६-४३-१२ 
वीरह् प्रतपनो घोरो राक्षसो रण दुर्धरः |
समरे तीक्ष्ण वेगेन नलेन समयुध्यत || ६-४३-१३ 
धर्मस्य पुत्रो बलवान् सुषेण;इति विशरुतः |
स विद्युन् मालिना सार्धम् अयुध्यत महा कपिः || ६-४३-१४ 
वानराश च अपरे भीमा राक्षसैर् अपरैह् सह |
द्वन्द्वम् समीयुर् बहुधा युद्धाय बहुभिह् सह || ६-४३-१५ 
तत्र आसीत् सुमहद् युद्धम् तुमुलम् लोम हर्षणम् |
रक्षसाम् वानराणाम् च वीराणाम् जयम् इच्चताम् || ६-४३-१६ 
हरि राक्षस देहेभ्यह् प्रसृताह् केशा शाअड्वलाः |
शारीर सम्घाट वहाह् प्रसुस्रुह् शओणित आपगाः || ६-४३-१७ 
आजघान इन्द्रजित् क्रुद्धो वज्रेण इव शात क्रतुः |
अन्गदम् गदया वीरम् शात्रु सैन्य विदारणम् || ६-४३-१८ 
तस्य कान्चन चित्र अन्गम् रथम् साशवम् ससारथिम् |
जघान समरे शरीमान् अन्गदो वेगवान् कपिः || १९ 
सम्पातिस् तु त्रिभिर् बाणैह् प्रजन्घेन समाहतः |
निजघान अशव कर्णेन प्रजन्घम् रण मूर्धनि || ६-४३-२० 
जम्बू माली रथस्थस् तु रथ शाक्त्या महा बलः |
बिभेद समरे क्रुद्धो हनूमन्तम् स्तन अन्तरे || ६-४३-२१ 
तस्य तम् रथम् आस्थाय हनूमान् मारुत आत्मजः |
प्रममाथ तलेन आशौ सह तेन एव रक्षसा || ६-४३-२२ 
भिन्न गात्रः शारैस् तीक्ष्णैह् क्षिप्र हस्तेन रक्षसा |
प्रजघान अद्रि शऋन्गेण तपनम् मुष्टिना गजः || ६-४३-२३ 
ग्रसन्तम् इव सैन्यानि प्रघसम् वानर अधिपः |
सुग्रीवः सप्त पर्णेन निर्बिभेद जघान च || ६-४३-२४ 
प्रपीड्य शार वर्षेण राक्षसम् भीम दर्शानम् |
निजघान विरूप अक्षम् शारेण एकेन लक्ष्मणः || ६-४३-२५ 
अग्नि केतुश च दुर्धर्षो रशमि केतुश च राक्षसः |
सुप्तिघ्नो यज्न कोपश च रामम् निर्बिभिदुह् शारैः || ६-४३-२६ 
तेषाम् चतुर्णाम् रामस् तु शैरांसि समरे शारैः |
क्रुद्धश चतुर्भिश चिच्चेद घोरैर् अग्नि शैख उपमैः || ६-४३-२७ 
वज्र मुष्टिस् तु मैन्देन मुष्टिना निहतो रणे |
पपात सरथह् साशवह् पुराट्ट इव भू तले || ६-४३-२८ 
वज्र अशानि सम स्पर्शओ द्विविदो अप्य् अशानि प्रभम् |
जघान गिरि शऋन्गेण मिषताम् सर्व रक्षसाम् || ६-४३-२९ 
द्विविदम् वानर इन्द्रम् तु द्रुम योधिनम् आहवे |
शारैर् अशानि सम्काशाइह् स विव्याध अशानि प्रभः || ६-४३-३० 
स शारैर् अतिविद्ध अन्गो द्विविदह् क्रोध मूर्चितः |
सालेन सरथम् साशवम् निजघान अशानि प्रभम् || ६-४३-३१ 
निकुम्भस् तु रणे नीलम् नील अन्जन चय प्रभम् |
निर्बिभेद शारैस् तीक्ष्णैह् करैर् मेघम् इव अंशौमान् || ६-४३-३२ 
पुनः शार शातेन अथ क्षिप्र हस्तो निशाअ चरः |
बिभेद समरे नीलम् निकुम्भह् प्रजहास च || ६-४३-३३ 
तस्य एव रथ चक्रेण नीलो विष्णुर् इव आहवे |
शैरश चिच्चेद समरे निकुम्भस्य च सारथेः || ६-४३-३४ 
विद्युन् माली रथस्थस् तु शारैह् कान्चन भूषणैः |
सुषेणम् ताडयाम् आस ननाद च मुहुर् मुहुः || ६-४३-३५ 
तम् रथस्थम् अथो दृष्ट्वा सुषेणो वानर उत्तमः |
गिरि शऋन्गेण महता रथम् आशौ न्यपातयत् || ६-४३-३६ 
लाघवेन तु सम्युक्तो विद्युन् माली निशाअ चरः |
अपक्रम्य रथात् तूर्णम् गदा पाणिह् क्षितौ स्थितः || ६-४३-३७ 
ततह् क्रोध समाविष्टह् सुषेणो हरि पुम्गवः |
शैलाम् सुमहतीम् गृह्य निशाअ चरम् अभिद्रवत् || ६-४३-३८ 
तम् आपतन्तम् गदया विद्युन् माली निशाअ चरः |
वक्षस्य् अभिजग्नान आशौ सुषेणम् हरि सत्तमम् || ६-४३-३९ 
गदा प्रहारम् तम् घोरम् अचिन्त्य प्लवग उत्तमः |
ताम् शैलाम् पातयाम् आस तस्य उरसि महा मृधे || ६-४३-४० 
शैला प्रहार अभिहतो विद्युन् माली निशाअ चरः |
निष्पिष्ट हृदयो भूमौ गत असुर् निपपात ह || ६-४३-४१ 
एवम् तैर् वानरैह् शौउरैह् शौउरास् ते रजनी चराः |
द्वन्द्वे विमृदितास् तत्र दैत्या;इव दिव ओकसैः || ६-४३-४२ 
भल्लैः खड्गैर् गदाभिश च शाक्ति तोमर पट्टसैः |
अपविद्धश च भिन्नश च रथैः साम्ग्रामिकैर् हयैः || ६-४३-४३
निहतैः कुन्जरैर् मत्तैस् तथा वानर राक्षसैः |
चक्र अक्ष युग दण्डैश च भग्नैर् धरणि संशरितैः || ६-४३-४४
बभूव आयोधनम् घोरम् गोमायु गण सेवितम् | 
कबन्धानि समुत्पेतुर् दिक्षु वानर रक्षसाम् |
विमर्दे तुमुले तस्मिन् देव असुर रण उपमे || ६-४३-४५ 
निहन्यमाना हरि पुम्गवैस् तदा |
निशाअ चराह् शओणित दिग्ध गात्राह् |
पुनः सुयुद्धम् तरसा समाशरिता |
दिवाकरस्य अस्तमय अभिकान्क्षिणह् || ६-४३-४६ 
इत्यार्षे श्रीमद्रामायणे आदिकाव्येयुद्धकाण्डे त्रिचत्वारिंशः सर्गः 
युध्यताम् एव तेषाम् तु तदा वानर रक्षसाम् |
रविर् अस्तम् गतो रात्रिह् प्रवृत्ता प्राण हारिणी || ६-४४-१ 
अन्योन्यम् बद्ध वैराणाम् घोराणाम् जयम् इच्चताम् |
सम्प्रवृत्तम् निशाअ युद्धम् तदा वारण रक्षसाम् || ६-४४-२ 
राक्षसो असि इति हरयो हरिश च असि इति राक्षसाः |
अन्योन्यम् समरे जघ्नुस् तस्मिंस् तमसि दारुणे || ६-४४-३ 
जहि दारय च एति इति कथम् विद्रवसि इति च |
एवम् सुतुमुलह् शाब्दस् तस्मिंस् तमसि शौशरुवे || ६-४४-४ 
कालाह् कान्चन सम्नाहास् तस्मिंस् तमसि राक्षसाः |
सम्प्रादृशयन्त शाइल इन्द्रा दीप्त ओषधि वना;इव || ६-४४-५ 
तस्मिंस् तमसि दुष्पारे राक्षसाह् क्रोध मूर्चिताः |
परिपेतुर् महा वेगा भक्षयन्तह् प्लवम् गमान् || ६-४४-६ 
ते हयान् कान्चन आपीडन् ध्वजांश च अग्नि शैखा उपमान् |
आप्लुत्य दशानैस् तीक्ष्णैर् भीम कोपा व्यदारयन् || ६-४४-७
वानरा बलिनो युद्धेऽक्षोभयन् राक्षसीं चमूम् | 
कुन्जरान् कुन्जर आरोहान् पताका ध्वजिनो रथान् || ६-४४-८
चकर्षुश च ददंशौश च दशानैह् क्रोध मूर्चिताः | 
लक्ष्मणश च अपि रामश च शारैर् आशैइ विष उमपैः || ६-४४-९
दृशय अदृशयानि रक्षांसि प्रवराणि निजघ्नतुः | 
तुरम्ग खुर विध्वस्तम् रथ नेमि समुद्धतम् || ६-४४-१०
रुरोध कर्ण नेत्राणिण्युध्यताम् धरणी रजः | 
वर्तमाने तथा घोरे सम्ग्रामे लोम हर्षणे || ६-४४-११
रुधिर उदा महा वेगा नद्यस् तत्र प्रसुस्रुवुः | 
ततो भेरी मृदन्गानाम् पणवानाम् च निस्वनः || ६-४४-१२
शान्ख वेणु स्वन उन्मिशरह् सम्बभूव अद्भुत उपमः | 
हयानाम् स्तनमानानाम् राक्षसानाम् च निस्वनः || ६-४४-१३
शस्त्राणाम् वानराणाम् च सम्बभूव अतिदारुणः | 
हतैर्वानरमुख्येश्च शक्तिशूलपरश्वधैः || ६-४४-१४
निहतैः पर्वताकारै राक्षसैः कामरूपिभिः |
शस्त्र पुष्प उपहारा च तत्र आसीद् युद्ध मेदिनी || ६-४४-१५
दुर्ज्नेया दुर्निवेशाअ च शओणित आस्रव कर्दमा | 
सा बभूव निशाअ घोरा हरि राक्षस हारिणी || ६-४४-१६
काल रात्री इव भूतानाम् सर्वेषाम् दुरतिक्रमा | 
ततस् ते राक्षसास् तत्र तस्मिंस् तमसि दारुणे || ६-४४-१७
रामम् एव अभ्यधावन्त सम्हृष्टा शार वृष्टिभिः | 
तेषाम् आपतताम् शाब्दह् क्रुद्धानाम् अभिगर्जताम् || ६-४४-१८
उद्वर्त;इव सप्तानाम् समुद्राणाम् अभूत् स्वनः | 
तेषाम् रामह् शारैह् षड्भिह् षड् जघान निशाअ चरान् || ६-४४-१९
निमेष अन्तर मात्रेण शैतैर् अग्नि शैख उपमैः | 
यज्न शात्रुश च दुर्धर्षो महा पार्शव महा उदरौ || ६-४४-२०
वज्र दम्ष्ट्रो महा कायस् तौ च उभौ शौक सारणौ |
ते तु रामेण बाण ओघह् सर्व मर्मसु ताडिताः || ६-४४-२१
युद्धाद् अपसृतास् तत्र सावशएष आयुषो अभवन् | 
ततः कान्चन चित्र अन्गैह् शारैर् अग्नि शैख उपमैः |
दिशाश चकार विमलाह् प्रदिशाश च महा बलः || ६-४४-२२ 
ये त्वन्ये राक्षसा वीरा रामस्य अभिमुखे स्थिताः || ६-४४-२३
ते अपि नष्टाह् समासाद्य पतम्गा;इव पावकम् | 
सुवर्ण पुन्खैर् विशैखैह् सम्पतद्भिह् सहस्रशाः || ६-४४-२४
बभूव रजनी चित्रा ख द्योतैर् इव शाअरदी | 
राक्षसानाम् च निनदैर् हरीणाम् च अपि गर्जितैः || ६-४४-२५
सा बभूव निशाअ घोरा भूयो घोरतरा तदा | 
तेन शाब्देन महता प्रवृद्धेन समन्ततः || ६-४४-२६
त्रिकूटह् कन्दर आकीर्णह् प्रव्याहरद् इव अचलः | 
गो लान्गूला महा कायास् तमसा तुल्य वर्चसः || ६-४४-२७
सम्परिष्वज्य बाहुभ्याम् भक्षयन् रजनी चरान् | 
अन्गदस् तु रणे शात्रुम् निहन्तुम् समुपस्थितः || ६-४४-२८
रावणेर् निजघान आशौ सारथिम् च हयान् अपि | 
वर्तमाने तदा घोरे सम्ग्रामे भृशदारुणे || ६-४४-२९
इन्द्रजित् तु रथम् त्यक्त्वा हत अशवो हत सारथिः |
अन्गदेन महा मायस् तत्र एव अन्तर् अधीयत || ६-४४-३० 
तत्कर्म वालिपुत्रस्य सर्वे देवाः सहर्षिभिः |
तुष्टुवुः पूजनार्हस्य तौ चोभौ रामलक्ष्मणौ || ६-४४-३१ 
प्रभावं सर्वभूतानि विदुरिन्द्रजितो युधि |
ततस्तेन महात्मानम् दृष्ट्वा तुष्टाः प्रधर्षितम् || ६-४४-३२ 
ततः प्रहृष्टाः कपयः ससुग्रीवविभीषणाः |
साधुसाध्विति नेदुश्च दृष्ट्वा शत्रुम् पराजितम् || ६-४४-३३ 
इन्द्रजित्तु तदानेन निर्जितो भीमकर्मणा |
संयुगे वालिपुत्रेण क्रोधं चक्रे सुदारुणम् || ६-४४-३४ 
सो अन्तर्धान गतह् पापो रावणी रण कर्कशाः |
ब्रह्म दत्त वरो वीरो रावणिह् क्रोध मूर्चितः || ६-४४-३५ 
रामं च लक्ष्मणम् चैव घोरैर्नागमयैः शरैः |
बिभेद समरे क्रुद्धः सर्वगात्रेषु राघवौ || ६-४४-३६ 
मायया संवृतस्तत्र मोहयन् राघवौ युधि |
अदृशयो निशैतान् बाणान् मुमोच अशानि वर्चसः || ६-४४-३७
बबन्ध शरबन्धेन भ्रातरौ रामलक्ष्मणौ | 
तेन रौ पुरुषव्याघ्रौ क्रुद्धेनाशीविषैः शरैः || ६-४४-३८
सहसाभिहतौ वीरौ तदा प्रैक्षन्त वानराः | 
प्रकाशरूपस्तु तदा न शक्त |
स्तौ बाधितुं राक्षसराजपुत्रः |
मायां प्रयोक्तुं समुपाजगाम |
बबन्ध तौ राजसुतौ दुरात्मा || ६-४४-३९ 
इत्यार्षे श्रीमद्रामायणे आदिकाव्ये युद्धकाण्डे चतुश्चत्वारिंशः सर्गः स तस्य गतिम् अन्विच्चन् राज पुत्रह् प्रतापवान् |
दिदेश अतिबलो रामो दश वानर यूथपान् || ६-४५-१ द्वौ सुषेणस्य दायादौ नीलम् च प्लवग ऋषभम् |
अन्गदम् वालि पुत्रम् च शरभम् च तरस्विनम् || ६-४५-२
द्विनतम् जाम्बवन्तम् च सानुप्रस्थम् महा बलम् |
ऋषभम् च ऋषभ स्कन्धम् आदिदेश परम् तपः || ६-४५-३ ते सम्प्रहृष्टा हरयो भीमान् उद्यम्य पादपान् |
आकाशम् विविशुह् सर्वे मार्गामाणा दिशो दश || ६-४५-४ तेषाम् वेगवताम् वेगम् इषुभिर् वेगवत्तरैः |
अस्त्रवित् परम अस्त्रेण वारयाम् आस रावणिः || ६-४५-५ तम् भीम वेगा हरयो नाराचैह् क्षत विक्षताः |
अन्ध कारे न ददृशुर् मेघैह् सूर्यम् इव आवृतम् || ६-४५-६ राम लक्ष्मणयोर् एव सर्व मर्म भिदह् शरान् |
भृशम् आवेशयाम् आस रावणिह् समितिम् जयः || ६-४५-७ निरन्तर शरीरौ तु भ्रातरौ राम लक्ष्मणौ |
क्रुद्धेन इन्द्रजोता वीरौ पन्नगैह् शरताम् गतैः || ६-४५-८ तयोह् क्षतज मार्गेण सुस्राव रुधिरम् बहु |
ताव् उभौ च प्रकाशेते पुष्पिताव् इव किंशुकौ || ६-४५-९ ततः पर्यन्त रक्त अक्षो भिन्न अन्जन चय उपमः |
रावणिर् भ्रातरौ वाक्यम् अन्तर्धान गतो अब्रवीत् || ६-४५-१० युध्यमानम् अनालक्ष्यम् शक्रो अपि त्रिदश ईश्वरः |
द्रष्टुम् आसादितुम् वा अपि न शक्तह् किम् पुनर् युवाम् || ६-४५-११ प्रावृताव् इषु जालेन राघवौकन्क पत्रिणा |
एष रोष परीत आत्मा नयामि यम सादनम् || ६-४५-१२ एवम् उक्त्वा तु धर्मज्नौ भ्रातरौ राम लक्ष्मणौ |
निर्बिभेद शितैर् बाणैह् प्रजहर्ष ननाद च || ६-४५-१३ भिन्न अन्जन चय श्यामो विस्फार्य विपुलम् धनुः |
भूयो भूयह् शरान् घोरान् विससर्ज महा मृधे || ६-४५-१४ ततो मर्मसु मर्मज्नो मज्जयन् निशितान् शरान् |
राम लक्ष्मणयोर् वीरो ननाद च मुहुर् मुहुः || ६-४५-१५ बद्धौ तु शर बन्धेन ताव् उभौ रण मूर्धनि |
निमेष अन्तर मात्रेण न शेकतुर् उदीक्षितुम् || ६-४५-१६ ततो विभिन्न सर्व अन्गौ शर शल्य आचिताव् उभौ |
ध्वजाव् इव महा इन्द्रस्य रज्जु मुक्तौ प्रकम्पितौ || ६-४५-१७
तौ सम्प्रचलितौ वीरौ मर्म भेदेन कर्शितौ |
निपेततुर् महा इष्वासौ जगत्याम् जगती पती || ६-४५-१८ तौ वीर शयने वीरौ शयानौ रुधिर उक्षितौ |
शर वेष्टित सर्व अन्गाव् आर्तौ परम पीडितौ || ६-४५-१९ न ह्य् अविद्धम् तयोर् गात्रम् बभूव अन्गुलम् अन्तरम् |
न अनिर्भिन्नम् न च अस्तब्धम् आ कर अग्राद् अजिह्मगैः || ६-४५-२० तौ तु क्रूरेण निहतौ रक्षसा काम रूपिणा |
असृक् सुस्रुवतुस् तीव्रम् जलम् प्रस्रवणाव् इव || ६-४५-२१ पपात प्रथमम् रामो विद्धो मर्मसु मार्गणैः |
क्रोधाद् इन्द्रजिता येन पुरा शक्रो विनिर्जितः || ६-४५-२२ रुक्मपुङ्खेः प्रसन्नाग्रैरधोगतिभिराशुगैः |
नारचैर् अर्ध नाराचैर् भल्लैर् अन्जलिकैर् अपि || ६-४५-२३
विव्याध वत्स दन्तैश् च सिम्ह दम्ष्ट्रैह् क्षुरैस् तथा | स वीर शयने शिश्ये विज्यम् आदाय कार्मुकम् || ६-४५-२४
भिन्न मुष्टि परीणाहम् त्रिणतम् रुक्म भूषितम् | बाण पात अन्तरे रामम् पतितम् पुरुष ऋषभम् || ६-४५-२५
स तत्र लक्ष्मणो दृष्ट्वा निराशो जीविते अभवत् | रामम् कमलपत्राक्षं शरबन्धपरिक्षतम् || ६-४५-२६
शुशोच भ्रातरं दृष्ट्वा पतितम् धरणीतले | हरयश्चापि तम् दृष्ट्वा सम्तापम् परमं गताः || ६-४५-२७
शोकार्ताश्चुक्रुशुर्घोरमश्रुपूरितलोचनाः | बद्धौ तु वीरौ पतितौ शयानौ |
तौ वानराह् सम्परिवार्य तस्थुह् |
समागता वायु सुत प्रमुख्या |
विषदम् आर्ताह् परमम् च जग्मुह् || ६-४५-२८ इत्यार्षे श्रीमद्रामायणे आदिकाव्ये युद्धकाण्डे पञ्चचत्वारिंशः सर्गः 
ततो द्याम् पृथिवीम् चैव वीक्षमाणा वन ओकसः |
ददृशुः सम्ततौ बाणैर् भ्रातरौ राम लक्ष्मणौ || ६-४६-१ 
वृष्ट्वा इव उपरते देवे कृत कर्मणि राक्षसे |
आजगाम अथ तम् देशम् ससुग्रीवो विभीषणः || ६-४६-२ 
नील द्विविद मैन्दाश् च सुषेण सुमुख अन्गदाः |
तूर्णम् हनुमता सार्धम् अन्वशोचन्त राघवौ || ६-४६-३ 
अचेष्टौ मन्द निह्श्वासौ शोणित ओघ परिप्लुतौ |
शर जाल आचितौ स्तब्धौ शयानौ शर तल्पयोः || ६-४६-४
निह्श्वसन्तौ यथा सर्पौ निश्चेष्टौ मन्द विक्रमौ |
रुधिर स्राव दिग्ध अन्गौ तापनीयाव् इव ध्वजौ || ६-४६-५
तौ वीर शयने वीरौ शयानौ मन्द चेष्टितौ |
यूथपैस् तैह् परिवृतौ बाष्प व्याकुल लोचनैः || ६-४६-६
राघवौ पतितौ दृष्ट्वा शर जाल समावृतौ |
बभूवुर् व्यथिताह् सर्वे वानराह् सविभीषणाः || ६-४६-७ 
अन्तरिक्षम् निरीक्षन्तो दिशह् सर्वाश् च वानराः |
न च एनम् मायया चन्नम् ददृशू रावणिम् रणे || ६-४६-८ 
तम् तु माया प्रतिच्चिन्नम् मायया एव विभीषणः |
वीक्षमाणो ददर्श अथ भ्रातुह् पुत्रम् अवस्थितम् || ६-४६-९ 
तम् अप्रतिम कर्माणम् अप्रतिद्वन्द्वम् आहवे |
ददर्श अन्तर्हितम् वीरम् वर दानाद् विभीषणः || ६-४६-१०
तेजसा यशसा चैव विक्रमेण च सम्युतः | 
इन्द्रजित् त्व् आत्मनह् कर्म तौ शयानौ समीक्ष्य च || ६-४६-११
उवाच परम प्रीतो हर्षयन् सर्व नैरृतान् | 
दूषणस्य च हन्तारौ खरस्य च महा बलौ || ६-४६-१२
सादितौ मामकैर् बाणैर् भ्रातरौ राम लक्ष्मणौ | 
न इमौ मोक्षयितुम् शक्याव् एतस्माद् इषु बन्धनात् |
सर्वैर् अपि समागम्य सर्षि सन्घैह् सुर असुरैः || ६-४६-१३ 
यत् कृते चिन्तयानस्य शोक आर्तस्य पितुर् मम || ६-४६-१४
अस्पृष्ट्वा शयनम् गात्रैस् त्रि यामा याति शर्वती |
कृत्स्ना इयम् यत् कृते लन्का नदी वर्षास्व् इव आकुला || ६-४६-१५
सो अयम् मूल हरो अनर्थह् सर्वेषाम् निहतो मया | 
रामस्य लक्ष्मणस्य एव सर्वेषाम् च वन ओकसाम् || ६-४६-१६
विक्रमा निष्फलाह् सर्वे यथा शरदि तोयदाः | 
एवम् उक्त्वा तु तान् सर्वान् राक्षसान् परिपार्श्वगान् || ६-४६-१७
यूथपान् अपि तान् सर्वांस् ताडयाम् आस रावणिः | 
नीलं नवभिराहत्य मैन्दं सद्विविदम् तथा || ६-४६-१८
त्रिभिस्त्रिभिरमित्रघ्नस्तताअ परमेषुभिः | 
जाम्बवन्तम् महेष्वासो विद्ध्वा बाणेन वक्षसि || ६-४६-१९
हनूमतो वेगवतो विससर्ज शरान्दश | 
गवाक्षम् शरभम् चैव तावप्यमितविक्रमौ || ६-४६-२०
द्वाभ्याम् द्वाभ्याम् महावेगो विव्याध युधि रावणिः | 
गोलाङ्गूलेश्वरं चैव वालिपुत्रमथाङ्गदम् || ६-४६-२१
विव्याध बहुभिर्बाणैस्त्वरमाणोऽथ रावणिः | 
तान्वानरवरान् भित्त्वा शरैरग्निशिखोपमैः || ६-४६-२२
ननाद बलवांस्तत्र महासत्त्वः स रावणिः | 
तान् अर्दयित्वा बाण ओघैस् त्रासयित्वा च वानरान् || ६-४६-२३
प्रजहास महा बाहुर् वचनम् च इदम् अब्रवीत् | 
शर बन्धेन घोरेण मया बद्धौ चमू मुखे || ६-४६-२४
सहितौ भ्रातराव् एतौ निशामयत राक्षसाः | 
एवम् उक्तास् तु ते सर्वे राक्षसाह् कूट योधिनः || ६-४६-२५
परम् विस्मयम् आजग्मुह् कर्मणा तेन तोषिताः | 
विनेदुश् च महा नादान् सर्वे ते जलद उपमाः || ६-४६-२६
हतो राम;इति ज्नात्वा रावणिम् समपूजयन् | 
निष्पन्दौ तु तदा दृष्ट्वा ताव् उभौ राम लक्ष्मणौ || ६-४६-२७
वसुधायाम् निरुच्च्वासौ हताव् इत्य् अन्वमन्यत | 
हर्षेण तु समाविष्ट;इन्द्रजित् समितिम् जयः || ६-४६-२८
प्रविवेश पुरीम् लन्काम् हर्षयन् सर्व नैरृतान् | 
राम लक्ष्मणयोर् दृष्ट्वा शरीरे सायकैश् चिते || ६-४६-२९
सर्वाणि च अन्ग उपान्गानि सुग्रीवम् भयम् आविशत् | 
तम् उवाच परित्रस्तम् वानर इन्द्रम् विभीषणः || ६-४६-३०
सबाष्प वदनम् दीनम् शोक व्याकुल लोचनम् | 
अलम् त्रासेन सुग्रीव बाष्प वेगो निगृह्यताम् || ६-४६-३१
एवम् प्रायाणि युद्धानि विजयो न अस्ति नैष्ठिकः | 
सशेष भाग्यता अस्माकम् यदि वीर भविष्यति || ६-४६-३२
मोहम् एतौ प्रहास्येते भ्रातरौ राम लक्ष्मणौ | 
पर्यवस्थापय आत्मानम् अनाथम् माम् च वानर || ६-४६-३३
सत्य धर्म अनुरक्तानाम् न अस्ति मृत्यु कृतम् भयम् | 
एवम् उक्त्वा ततस् तस्य जल क्लिन्नेन पाणिना || ६-४६-३४
सुग्रीवस्य शुभे नेत्रे प्रममार्ज विभीषणः | 
ततः सलिलमादाय विद्यया परिजप्य च || ६-४६-३५
सुग्रीवनेत्रे धर्मात्मा प्रममार्ज विभीषणः | 
विमृज्य वदनम् तस्य कपि राजस्य धीमतः || ६-४६-३६
अब्रवीत् काल सम्प्रातम् असम्भ्रान्तम् इदम् वचः | 
न कालः कपि राज इन्द्र वैक्लव्यम् अनुवर्तितुम् || ६-४६-३७
अतिस्नेहो अप्य् अकाले अस्मिन् मरणाय उपपद्यते | 
तस्माद् उत्सृज्य वैक्लव्यम् सर्व कार्य विनाशनम् || ६-४६-३८
हितम् राम पुरोगाणाम् सैन्यानाम् अनुचिन्त्यताम् | 
अथ वा रक्ष्यताम् रामो यावत् सम्ज्ना विपर्ययः || ६-४६-३९
लब्ध सम्ज्नौ तु काकुत्स्थौ भयम् नो व्यपनेष्यतः | 
न एतत् किंचन रामस्य न च रामो मुमूर्षति || ६-४६-४०
न ह्य् एनम् हास्यते लक्ष्मीर् दुर्लभा या गत आयुषाम् | 
तस्माद् आश्वासय अत्मानम् बलम् च आश्वासय स्वकम् || ६-४६-४१
यावत् सर्वाणि सैन्यानि पुनह् संस्थापयाम्य् अहम् | 
एते हि उत्फुल्ल नयनास् त्रासाद् आगत साध्वसाः || ६-४६-४२
कर्णे कर्णे प्रकथिता हरयो हरि पुम्गव | 
माम् तु दृष्ट्वा प्रधावन्तम् अनीकम् सम्प्रहर्षितुम् || ६-४६-४३
त्यजन्तु हरयस् त्रासम् भुक्त पूर्वाम् इव स्रजम् | 
समाश्वास्य तु सुग्रीवम् राक्षस इन्द्रो विभीषणः || ६-४६-४४
विद्रुतम् वानर अनीकम् तत् समाश्वासयत् पुनः | 
इन्द्रजित् तु महा मायह् सर्व सैन्य समावृतः || ६-४६-४५
विवेश नगरीम् लन्काम् पितरम् च अभ्युपागमत् | 
तत्र रावणम् आसीनम् अभिवाद्य कृत अन्जलिः || ६-४६-४६
आचचक्षे प्रियम् पित्रे निहतौ राम लक्ष्मणौ | 
उत्पपात ततो हृष्टह् पुत्रम् च परिषस्वजे || ६-४६-४७
रावणो रक्षसाम् मध्ये श्रुत्वा शत्रू निपातितौ | 
उपाघ्राय स मूर्ध्न्य् एनम् पप्रच्च प्रीत मानसः || ६-४६-४८
पृच्चते च यथा वृत्तम् पित्रे सर्वम् न्यवेदयत् |
यथा तौ शरबन्धेन निश्चेष्टौ निष्प्रभौ कृतौ || ६-४६-४९ 
स हर्ष वेग अनुगत अन्तर आत्मा |
श्रुत्वा वचस् तस्य महा रथस्य |
जहौ ज्वरम् दाशरथेह् समुत्थितम् |
प्रहृष्य वाचा अभिननन्द पुत्रम् || ६-४६-५० 
इत्यार्षे श्रीमद्रामायणे आदिकाव्ये युद्धकाण्डे षट्चत्वारिंशः सर्गः 
तस्मिन् प्रतिप्रविष्टे लन्काम् तु कृत अर्थे रावण आत्मजे |
राघवम् परिवार्य आर्ता ररक्षुर् वानर ऋषभाः || ६-४७-१ 
हनूमान् अन्गदो नीलह् सुषेणह् कुमुदो नलः |
गजो गव अक्षो गवयह् शरभो गन्ध मादनः || ६-४७-२
जाम्बवान् ऋषभह् सुन्दो रम्भह् शत बलिह् पृथुः |
व्यूढ अनीकाश् च यत्ताश् च द्रुमान् आदाय सर्वतः || ६-४७-३
वीक्षमाणा दिशह् सर्वास् तिर्यग् ऊर्ध्वम् च वानराः |
तृणेष्व् अपि च चेष्टत्सु राक्षसा;इति मेनिरे || ६-४७-४ 
रावणश् च अपि सम्हृष्टो विसृज्य इन्द्रजितम् सुतम् |
आजुहाव ततह् सीता रक्षणी राक्षसीस् तदा || ६-४७-५ 
राक्षस्यस् त्रिजटा च अपि शासनात् तम् उपस्थिताः |
ता उवाच ततो हृष्टो राक्षसी राक्षस ईश्वरः || ६-४७-६ 
हताव् इन्द्रजिता आख्यात वैदेह्या राम लक्ष्मणौ |
पुष्पकम् च समारोप्य दर्शयध्वम् हतौ रणे || ६-४७-७ 
यद् आश्रयाद् अवष्टब्धो न इयम् माम् उपतिष्ठति |
सो अस्या भर्ता सह भ्रात्रा निरस्तो रण मूर्धनि || ६-४७-८ 
निर्विशन्का निरुद्विग्ना निरपेक्षा च मैथिली |
माम् उपस्थास्यते सीता सर्व आभरण भूषिता || ६-४७-९ 
अद्य काल वशम् प्राप्तम् रणे रामम् सलक्ष्मणम् |
अवेक्ष्य विनिवृत्त आशा न अन्याम् गतिम् अपश्यती || ६-४७-१०
अनपेक्षा विशालाक्षी मामुपस्थस्यते स्वयम् | 
तस्य तद् वचनम् श्रुत्वा रावणस्य दुरात्मनः || ६-४७-११
राक्षस्यस् तास् तथा इत्य् उक्त्वा प्रजग्मुर् यत्र पुष्पकम् | 
ततः पुष्पकम् आदय राक्षस्यो रावण आज्नया || ६-४७-१२
अशोक वनिकास्थाम् ताम् मैथिलीम् समुपानयन् | 
ताम् आदाय तु राक्षस्यो भर्तृ शोक परायणाम् || ६-४७-१३
सीताम् आरोपयाम् आसुर् विमानम् पुष्पकम् तदा | 
ततः पुष्पकम् आरोप्य सीताम् त्रिजटया सह || ६-४७-१४
जग्मुर्दर्शयितुं तस्यै राक्षस्यो रामलक्ष्मणौ | 
रावणो अकारयल् लन्काम् पताका ध्वज मालिनीम् || ६-४७-१५
प्राघोषयत हृष्टश् च लन्कायाम् राक्षस ईश्वरः |
राघवो लक्ष्मणश् चैव हताव् इन्द्रजिता रणे || ६-४७-१६ 
विमानेन अपि सीता तु गत्वा त्रिजटया सह |
ददर्श वानराणाम् तु सर्वम् सिन्यम् निपातितम् || ६-४७-१७ 
प्रहृष्ट मनसश् च अपि ददर्श पिशित अशनान् |
वानरांश् च अपि दुह्ख आर्तान् राम लक्ष्मण पार्श्वतः || ६-४७-१८ 
ततः सीता ददर्श उभौ शयानौ शत तल्पयोः |
लक्ष्मणम् चैव रामम् च विसम्ज्नौ शर पीडितौ || ६-४७-१९
विध्वस्त कवचौ वीरौ विप्रविद्ध शर आसनौ |
सायकैश् चिन्न सर्व अन्गौ शर स्तम्भमयौ क्षितौ || ६-४७-२० 
तौ दृष्ट्वा भ्रातरौ तत्र प्रवीरौ पुरुष ऋषभौ |
शयानौ पुण्डरीकाक्षौ कुमाराविव पावकी || ६-४७-२१
शरतल्पगतौ वीरौ तथाभूतौ नरर्षभौ |
दुह्ख आर्ता सुभृशम् सीता करुणम् विललाप ह || ६-४७-२२ 
भर्तारमनवद्याङ्गी लक्ष्मणम् चासितेक्षणा |
प्रेक्ष्य पांसुषु चेष्टन्तौ रुरोद जनकात्मजा || ६-४७-२३ 
सा बाष्प शोक अभिहता समीक्ष्य |
तौ भ्रातरौ देव सम प्रभावौ |
वितर्कयन्ती निधनम् तयोह् सा |
दुह्ख अन्विता वाक्यम् इदम् जगाद || ६-४७-२४ 
इत्यार्षे श्रीमद्रामायणे आदिकाव्ये युद्धकाण्डे सप्तचत्वारिंशः सर्गः 
भर्तारम् निहतम् दृष्ट्वा लक्ष्मणम् च महा बलम् |
विललाप भृशम् सीता करुणम् शोक कर्शिता || ६-४८-१ 
ऊचुर् लक्षणिका ये माम् पुत्रिण्य् अविधवा इति च |
ते अस्य सर्वे हते रामे अज्नानिनो अनृत वादिनः || ६-४८-२ 
यज्वनो महिषीम् ये माम् ऊचुह् पत्नीम् च सत्रिणः |
ते अद्य सर्वे हते रामे अज्नानिनो अनृत वादिनः || ६-४८-३ 
वीर पार्थिव पत्नी त्वम् ये धन्या इति च माम् विदुः |
ते अद्य सर्वे हते रामे अज्नानिनो अनृत वादिनः || ६-४८-४ 
ऊचुः संश्रवणे ये माम् द्विजाह् कार्तान्तिकाह् शुभाम् |
ते अद्य सर्वे हते रामे अज्नानिनो अनृत वादिनः || ६-४८-५ 
इमानि खलु पद्मानि पादयोर् यैह् किल स्त्रियः |
अधिराज्ये अभिषिच्यन्ते नर इन्द्रैह् पतिभिह् सह || ६-४८-६ 
वैधव्यम् यान्ति यैर् नार्यो अलक्षणैर् भाग्य दुर्लभाः |
न आत्मनस् तानि पश्यामि पश्यन्ती हत लक्षणा || ६-४८-७ 
सत्यानि इमानि पद्मानि स्त्रीणाम् उक्त्वानि लक्षणे |
तान्य् अद्य निहते रामे वितथानि भवन्ति मे || ६-४८-८ 
केशाह् सूक्ष्माह् समा नीला भ्रुवौ च असम्गते मम |
वृत्ते च अलोमशे जन्घे दन्ताश् च अविरला मम || ६-४८-९ 
शन्खे नेत्रे करौ पादौ गुल्फाव् ऊरू च मे चितौ |
अनुवृत्ता नखाह् स्निग्धाह् समाश् च अन्गुलयो मम || ६-४८-१० 
स्तनौ च अविरलौ पीनौ मम इमौ मग्न चूचुकौ |
मग्ना च उत्सन्गिनी नाभिह् पार्श्व उरस्कम् च मे चितम् || ६-४८-११ 
मम वर्णो मणि निभो मृदून्य् अन्ग रुहाणि च |
प्रतिष्ठिताम् द्वदशभिर् माम् ऊचुह् शुभ लक्षणाम् || ६-४८-१२ 
समग्र यवम् अच्चिद्रम् पाणि पादम् च वर्णवत् |
मन्द स्मिता इत्य् एव च माम् कन्या लक्षणिका विदुः || ६-४८-१३ 
अधिराज्ये अभिषेको मे ब्राह्मणैह् पतिना सह |
कृत अन्त कुशलैर् उक्तम् तत् सर्वम् वितथी कृतम् || ६-४८-१४ 
शोधयित्वा जन स्थानम् प्रवृत्तिम् उपलभ्य च |
तीर्त्वा सागरम् अक्षोभ्यम् भ्रातरौ गोष्पदे हतौ || ६-४८-१५ 
ननु वारुणम् आग्नेयम् ऐन्द्रम् वायव्यम् एव च |
अस्त्रम् ब्रह्म शिरश् चैव राघवौ प्रत्यपद्यताम् || ६-४८-१६ 
अदृश्यमानेन रणे मायया वासव उपमौ |
मम नाथाव् अनाथाया निहतौ राम लक्ष्मणौ || ६-४८-१७ 
न हि दृष्टि पथम् प्राप्य राघवस्य रणे रिपुः |
जीवन् प्रतिनिवर्तेत यद्य् अपि स्यान् मनो जवः || ६-४८-१८ 
न कालस्य अतिभारो अस्ति कृत अन्तश् च सुदुर्जयः |
यत्र रामह् सह भ्रात्रा शेते युधि निपाथितः || ६-४८-१९ 
न अहम् शोचामि भर्तारम् निहतम् न च लक्ष्मणम् |
न आत्मानम् जननी च अपि यथा श्वश्रूम् तपस्विनीम् || ६-४८-२० 
सा हि चिन्तयते नित्यम् समाप्त व्रतम् आगतम् |
कदा द्रक्ष्यामि सीताम् च रामम् च सह लक्ष्मणम् || ६-४८-२१ 
परिदेवयमानाम् ताम् राक्षसी त्रिजटा अब्रवीत् |
मा विषादम् कृथा देवि भर्ता अयम् तव जीवति || ६-४८-२२ 
कारणानि च वक्ष्यामि महान्ति सदृशानि च |
यथा इमौ जीवतो देवि भ्रातरौ राम लक्ष्मणौ || ६-४८-२३ 
न हि कोप परीतानि हर्ष पर्युत्सुकानि च |
भवन्ति युधि योधानाम् मुखानि निहते पतौ || ६-४८-२४ 
इदम् विमानम् वैदेहि पुष्पकम् नाम नामतः |
दिव्यम् त्वाम् धारयेन् न इदम् यद्य् एतौ गज जीवितौ || ६-४८-२५ 
हत वीर प्रधाना हि हत उत्साहा निरुद्यमा |
सेना भ्रमति सम्ख्येषु हत कर्णा इव नौर् जले || ६-४८-२६ 
इयम् पुनर् असम्भ्रान्ता निरुद्विग्ना तरस्विनी |
सेना रक्षति काकुत्स्थौ मायया निर्जितौ रणे || ६-४८-२७ 
सा त्वम् भव सुविस्रब्धा;अनुमानैह् सुख उदयैः |
अहतौ पश्य काकुत्स्थौ स्नेहाद् एतद् ब्रवीमि ते || ६-४८-२८ 
अनृतम् न उक्त पूर्वम् मे न च वक्ष्ये कदाचन |
चारित्र सुख शीलत्वात् प्रविष्टा असि मनो मम || ६-४८-२९ 
न इमौ शक्यौ रणे जेतुम् स इन्द्रैर् अपि सुर असुरैः |
एतयोर् आननम् दृष्ट्वा मया च आवेदितम् तव || ६-४८-३० 
इदम् च सुमहच् चिह्नम् शनैह् पश्यस्व मैथिलि |
निह्सम्ज्नाव् अप्य् उभाव् एतौ न एव लक्ष्मीर् वियुज्यते || ६-४८-३१ 
प्रायेण गत सत्त्वानाम् पुरुषाणाम् गत आयुषाम् |
दृश्यमानेषु वक्त्रेषु परम् भवति वैकृतम् || ६-४८-३२ 
त्यज शोकम् च दुह्खम् च मोहम् च जनक आत्मजे |
राम लक्ष्मणयोर् अर्थे न अद्य शक्यम् अजीवितुम् || ६-४८-३३ 
श्रुत्वा तु वचनम् तस्याह् सीता सुर सुता उपमा |
कृत अन्जलिर् उवाच इदम् एवम् अस्त्व् इति मैथिली || ६-४८-३४ 
विमानम् पुष्पकम् तत् तु समिवर्त्य मनो जवम् |
दीना त्रिजटया सीता लन्काम् एव प्रवेशिता || ६-४८-३५ 
ततस् त्रिजटया सार्धम् पुष्पकाद् अवरुह्य सा |
अशोक वनिकाम् एव रक्षसीभिह् प्रवेशिता || ६-४८-३६ 
प्रविश्य सीता बहु वृक्ष षण्डाम् |
ताम् राक्षस इन्द्रस्य विहार भूमिम् |सम्प्रेक्ष्य संचिन्त्य च राज पुत्रौ |
परम् विषादम् समुपाजगाम || ६-४८-३७ 
घोरेण शर बन्धेन बद्धौ दशरथ आत्मजौ |
निश्वसन्तौ यथा नागौ शयानौ रुधिर उक्षितौ || ६-४९-१
सर्वे ते वानर श्रेष्ठाह् ससुग्रीवा महा बलाः |
परिवार्य महात्मानौ तस्थुह् शोक परिप्लुताः || ६-४९-२ 
एतस्मिन्न् अन्तेरे रामह् प्रत्यबुध्यत वीर्यवान् |
स्थिरत्वात् सत्त्व योगाच् च शरैह् संदानितो अपि सन् || ६-४९-३ 
ततो दृष्ट्वा सरुधिरम् विषण्णम् गाढम् अर्पितम् |
भ्रातरम् दीन वदनम् पर्यदेवयद् आतुरः || ६-४९-४ 
किम् नु मे सीतया कार्यम् किम् कार्यम् जीवितेन वा |
शयानम् यो अद्य पश्यामि भ्रातरम् युधि निर्जितम् || ६-४९-५ 
शक्या सीता समा नारी प्राप्तुम् लोके विचिन्वता |
न लक्ष्मण समो भ्राता सचिवह् साम्परायिकः || ६-४९-६ 
परित्यक्ष्याम्य् अहम् प्राणान् वानराणाम् तु पश्यताम् |
यदि पन्चत्वम् आपन्नह् सुमित्र आनन्द वर्धनः || ६-४९-७ 
किम् नु वक्ष्यामि कौसल्याम् मातरम् किम् नु कैकयीम् |
कथम् अम्बाम् सुमित्रांच पुत्र दर्शन लालसाम् || ६-४९-८ 
विवत्साम् वेपमानाम् च क्रोशन्तीम् कुररीम् इव |
कथम् आश्वासयिष्यामि यदि यास्यामि तम् विना || ६-४९-९ 
कथम् वक्ष्यामि शत्रुघ्नम् भरतम् च यशस्विनम् |
मया सह वनम् यातो विना तेन आगतह् पुनः || ६-४९-१० 
उपालम्भम् न शक्ष्यामि सोढुम् बत सुमित्रया |
इह एव देहम् त्यक्ष्यामि न हि जीवितुम् उत्सहे || ६-४९-११ 
धिग् माम् दुष्कृत कर्माणम् अनार्यम् यत् कृते ह्य् असौ |
लक्ष्मणह् पतितह् शेते शर तल्पे गत असुवत् || ६-४९-१२ 
त्वम् नित्यम् सुविषण्णम् माम् आश्वासयसि लक्ष्मण |
गत असुर् न अद्य शक्नोषि माम् आर्तम् अभिभाषितुम् || ६-४९-१३ 
येन अद्य बहवो युद्धे राक्षसा निहताह् क्षितौ |
तस्याम् एव क्षितौ वीरह् स शेते निहतह् परैः || ६-४९-१४ 
शयानह् शर तल्पे अस्मिन् स्व शोणित परिप्लुतः |
शर जालैश् चितो भाति भास्करो अस्तम् इव व्रजन् || ६-४९-१५ 
बाण अभिहत मर्मत्वान् न शक्नोत्य् अभिवीक्षितुम् |
रुजा च अब्रुवतो ह्य् अस्य दृष्टि रागेण सूच्यते || ६-४९-१६ 
यथा एव माम् वनम् यान्तम् अनुयातो महा द्युतिः |
अहम् अप्य् अनुयास्यामि तथैव एनम् यम क्षयम् || ६-४९-१७ 
इष्ट बन्धु जनो नित्यम् माम् च नित्यम् अनुव्रतः |
इमाम् अद्य गतो अवस्थाम् मम अनार्यस्य दुर्नयैः || ६-४९-१८ 
सुरुष्टेन अपि वीरेण लक्ष्मणेना न संस्मरे |
परुषम् विप्रियम् वा अपि श्रावितम् न कदाचन || ६-४९-१९ 
विससर्ज एक वेगेन पन्च बाण शतानि यः |
इष्व् अस्त्रेष्व् अधिकस् तस्मात् कार्तवीर्याच् च लक्ष्मणः || ६-४९-२० 
अस्त्रैर् अस्त्राणि यो हन्यात् शक्रस्य अपि महात्मनः |
सो अयम् उर्व्याम्हतह् शेते महा अर्ह शयन उचितः || ६-४९-२१ 
तच् च मिथ्या प्रलप्तम् माम् प्रधक्ष्यति न संशयः |
यन् मया न कृतो राजा राक्षसानाम् विभीषणः || ६-४९-२२ 
अस्मिन् मुहूर्ते सुग्रीव प्रतियातुम् इतो अर्हसि |
मत्वा हीनम् मया राजन् रावणो अभिद्रवेद् बली || ६-४९-२३ 
अन्गदम् तु पुरस् कृत्य ससैन्यह् ससुहृज् जनः |
सागरम् तर सुग्रीव पुनस् तेन एव सेतुना || ६-४९-२४ 
कृतम् हनुमता कार्यम् यद् अन्यैर् दुष्करम् रणे |
ऋक्ष राजेन तुष्यामि गो लान्गूल अधिपेन च || ६-४९-२५ 
अन्गदेन कृतम् कर्म मैन्देन द्विविदेन च |
युद्धम् केसरिणा सम्ख्ये घोरम् सम्पातिना कृतम् || ६-४९-२६ 
गवयेन गव अक्षेण शरभेण गजेन च |
अन्यैश् च हरिभिर् युद्धम् मद् आर्थे त्यक्त जीवितैः || ६-४९-२७ 
न च अतिक्रमितुम् शक्यम् दैवम् सुग्रीव मानुषैः |
यत् तु शक्यम् वयस्येन सुहृदा वा परम् तप || ६-४९-२८
कृतम् सुग्रीव तत् सर्वम् भवता अधर्म भीरुणा | 
मित्र कार्यम् कृतम् इदम् भवद्भिर् वानर ऋषभाः || ६-४९-२९
अनुज्नाता मया सर्वे यथा इष्टम् गन्तुम् अर्हथ | 
शुश्रुवुस् तस्य ते सर्वे वानराह् परिदेवितम् || ६-४९-३०
वर्तयाम् चक्रुर् अश्रूणि नेत्रैह् कृष्ण इतर ईक्षणाः | 
ततः सर्वाण्य् अनीकानि स्थापयित्वा विभीषणः || ६-४९-३१
आजगाम गदा पाणिस् त्वरितो यत्र राघवः | 
तम् दृष्ट्वा त्वरितम् यान्तम् नील अन्जन चय उपमम् || ६-४९-३२
वानरा दुद्रुवुह् सर्वे मन्यमानास् तु रावणिम् | 
इत्यार्षे श्रीमद्रामायणे आदिकाव्ये युद्धकाण्डे एकोनपञ्चाशः सर्गः 
अथ उवाच महा तेजा हरि राजो महा बलः |
किम् इयम् व्यथिता सेना मूढ वाता इव नौर् जले || ६-५०-१ 
सुग्रीवस्य वचह् श्रुत्वा वालि पुत्रो अन्गदो अब्रवीत् |
न त्वम् पश्यसि रामम् च लक्ष्मणम् च महा बलम् || ६-५०-२
शर जाल आचितौ वीराव् उभौ दशरथ आत्मजौ |
शर तल्पे महात्मानौ शयानाउ रुधिर उक्षितौ || ६-५०-३ 
अथ अब्रवीद् वानर इन्द्रह् सुग्रीवह् पुत्रम् अन्गदम् |
न अनिमित्तम् इदम् मन्ये भवितव्यम् भयेन तु || ६-५०-४ 
विषण्ण वदना ह्य् एते त्यक्त प्रहरणा दिशः |
प्रपलायन्ति हरयस् त्रासाद् उत्फुल्ल लोचनाः || ६-५०-५ 
अन्योन्यस्य न लज्जन्ते न निरीक्षन्ति पृष्ठतः |
विप्रकर्षन्ति च अन्योन्यम् पतितम् लन्घयन्ति च || ६-५०-६ 
एतस्मिन्न् अन्तरे वीरो गदा पाणिर् विभीषणः |
सुग्रीवम् वर्धयाम् आस राघवम् च निरैक्षत || ६-५०-७ 
विभीषणम् तम् सुग्रीवो दृष्ट्वा वानर भीषणम् |
ऋक्ष राजम् समीपस्थम् जाम्बवन्तम् उवाच ह || ६-५०-८ 
विभीषणो अयम् सम्प्राप्तो यम् दृष्ट्वा वानर ऋषभाः |
विद्रवन्ति परित्रस्ता रावण आत्मज शन्कया || ६-५०-९ 
शीघ्रम् एतान् सुवित्रस्तान् बहुधा विप्रधावितान् |
पर्यवस्थापय आख्याहि विभीषणम् उपस्थितम् || ६-५०-१० 
सुग्रीवेण एवम् उक्तस् तु जाम्बवान् ऋक्ष पार्थिवः |
वानरान् सान्त्वयाम् आस सम्निवर्त्य प्रहावतः || ६-५०-११ 
ते निवृत्ताह् पुनह् सर्वे वानरास् त्यक्त सम्भ्रमाः |
ऋक्ष राज वचह् श्रुत्वा तम् च दृष्ट्वा विभीषणम् || ६-५०-१२ 
विभीषणस् तु रामस्य दृष्ट्वा गात्रम् शरैश् चितम् |
लक्ष्मणस्य च धर्म आत्मा बभूव व्यथित इन्द्रियः || ६-५०-१३ 
जल क्लिन्नेन हस्तेन तयोर् नेत्रे प्रमृज्य च |
शोक सम्पीडित मना रुरोद विललाप च || ६-५०-१४ 
इमौ तौ सत्त्व सम्पन्नौ विक्रान्तौ प्रिय सम्युगौ |
इमाम् अवस्थाम् गमितौ राकसैह् कूट योधिभिः || ६-५०-१५ 
भ्रातुः पुत्रेण मे तेन दुष्पुत्रेण दुरात्मना |
राक्षस्या जिह्मया बुद्ध्या चलिताव् ऋजु विक्रमौ || ६-५०-१६ 
शरैर् इमाव् अलम् विद्धौ रुधिरेण समुक्षितौ |
वसुधायाम् इम सुप्तौ दृश्येते शल्यकाव् इव || ६-५०-१७ 
ययोर् वीर्यम् उपाश्रित्य प्रतिष्ठा कान्क्षिता मया |
ताव् उभौ देह नाशाय प्रसुप्तौ पुरुष ऋषभौ || ६-५०-१८ 
जीवन्न् अद्य विपन्नो अस्मि नष्ट राज्य मनो रथः |
प्राप्त प्रतिज्नश् च रिपुह् सकामो रावणह् कृतः || ६-५०-१९ 
एवम् विलपमानम् तम् परिष्वज्य विभीषणम् |
सुग्रीवः सत्त्व सम्पन्नो हरि राजो अब्रवीद् इदम् || ६-५०-२० 
राज्यम् प्राप्स्यसि धर्मज्न लन्कायाम् न अत्र संशयः |
रावणः सह पुत्रेण स राज्यम् न इह लप्स्यते || ६-५०-२१ 
न रुजापीडिताव् एताव् उभौ राघव लक्ष्मणौ |
त्यक्त्वा मोहम् वधिष्येते सगणम् रावणम् रणे || ६-५०-२२ 
तम् एवम् सान्त्वयित्वा तु समाश्वास्य च राक्षसम् |
सुषेणम् श्वशुरम् पार्श्वे सुग्रीवस् तम् उवाच ह || ६-५०-२३ 
सह शूरैर् हरि गणैर् लब्ध सम्ज्नाव् अरिम् दमौ |
गच्च त्वम् भ्रातरौ गृह्य किष्किन्धाम् राम लक्ष्मणौ || ६-५०-२४ 
अहम् तु रावणम् हत्वा सपुत्रम् सह बान्धवम् |
मैथिलीम् आनयिष्यामि शक्रो नष्टाम् इव श्रियम् || ६-५०-२५ 
श्रुत्वा एतद् वानर इन्द्रस्य सुषेणो वाक्यम् अब्रवीत् |
देव असुरम् महा युद्धम् अनुभूतम् सुदारुणम् || ६-५०-२६ 
तदा स्म दानवा देवान् शर संस्पर्श कोविदाः |
निजघ्नुः शस्त्र विदुषश् चादयन्तो मुहुर् मुहुः || ६-५०-२७ 
तान् आर्तान् नष्ट सम्ज्नांश् च पर असूंश् च बृहस्पतिः |
विध्याभिर् मन्त्र युक्ताभिर् ओषधीभिश् चिकित्सति || ६-५०-२८ 
तान्य् औषधान्य् आनयितुम् क्षीर उदम् यान्तु सागरम् |
जवेन वानराह् शीघ्रम् सम्पाति पनस आदयः || ६-५०-२९ 
हरयस् तु विजानन्ति पार्वती ते महा ओषधी |
सम्जीव करणीम् दिव्याम् विशल्याम् देव निर्मिताम् || ६-५०-३० 
चन्द्रसः च नाम द्रोणश् च पर्वतौ सागर उत्तमे |
अमृतम् यत्र मथितम् तत्र ते परम ओषधी || ६-५०-३१ 
तौ तत्र निहिते देवैः पर्वते परम ओषधी |
अयम् वायु सुतो राजन् हनूमांस् तत्र गच्चतु || ६-५०-३२ 
एतस्मिन्न् अन्तरे वायुर् मेघांश् च अपि सविद्युतः |
पर्यस्यन् सागरे तोयम् कम्पयन्न् इव पर्वतान् || ६-५०-३३ 
महता पक्ष वातेन सर्वे द्वीप महा द्रुमाः |
निपेतुर् भग्न विटपाः समूला लवण अम्भसि || ६-५०-३४ 
अभवन् पन्नगास् त्रस्ता भोगिनस् तत्र वासिनः |
शीघ्रम् सर्वाणि यादांसि जग्मुश् च लवण अर्णवम् || ६-५०-३५ 
ततो मुहूर्तद् गरुडम् वैनतेयम् महा बलम् |
वानरा ददृशुः सर्वे ज्वलन्तम् इव पावकम् || ६-५०-३६ 
तम् आगतम् अभिप्रेक्ष्य नागास् ते विप्रदुद्रुवुः |
यैस् तौ सत् पुरुषौ बद्धौ शर भूतैर् महा बलौ || ६-५०-३७ 
ततः सुपर्णह् काकुत्स्थौ दृष्ट्वा प्रत्यभिनन्द्य च |
विममर्श च पाणिभ्याम् मुखे चन्द्र सम प्रभे || ६-५०-३८ 
वैनतेयेन संस्पृष्टास् तयोह् सम्रुरुहुर् व्रणाः |
सुवर्णे च तनू स्निग्धे तयोर् आशु बभूवतुः || ६-५०-३९ 
तेजो वीर्यम् बलम् च ओज;उत्साहश् च महा गुणाः |
प्रदर्शनम् च बुद्धिश् च स्मृतिश् च द्विगुणम् तयोः || ६-५०-४० 
ताव् उत्थाप्य महा वीर्यौ गरुडो वासव उपमौ |
उभौ तौ सस्वजे हृष्टौ रामश् च एनम् उवाच ह || ६-५०-४१ 
भवत् प्रसादाद् व्यसनम् रावणि प्रभवम् महत् |
आवाम् इह व्यतिक्रान्तौ शीघ्रम् च बलिनौ कृतौ || ६-५०-४२ 
यथा तातम् दशरथम् यथा अजम् च पितामहम् |
तथा भवन्तम् आसाद्य हृषयम् मे प्रसीदति || ६-५०-४३ 
को भवान् रूप सम्पन्नो दिव्य स्रग् अनुलेपनः |
वसानो विरजे वस्त्रे दिव्य आभरण भूषितः || ६-५०-४४ 
तम् उवाच महा तेजा वैनतेयो महा बलः |
पतत्रि राजह् प्रीत आत्मा हर्ष पर्याकुल ईक्षणः || ६-५०-४५ 
अहम् सखा ते काकुत्स्थ प्रियह् प्राणो बहिश् चरः |
गरुत्मान् इह सम्प्राप्तो युवयोह् साह्य कारणात् || ६-५०-४६ 
असुरा वा महा वीर्या दानवा वा महा बलाः |
सुरासः च अपि सगन्धर्वाह् पुरस् कृत्य शत क्रतुम् || ६-५०-४७
नेमम् मोक्षयितुम् शक्ताह् शर बन्धम् सुदारुणम् |
माया बलाद् इन्द्रजिता निर्मितम् क्रूर कर्मणा || ६-५०-४८ 
एते नागाह् काद्रवेयास् तीक्ष्ण दम्ष्ट्रा विष उल्बणाः |
रक्षो माया प्रभावेन शरा भूत्वा त्वद् आश्रिताः || ६-५०-४९ 
सभाग्यसः च असि धर्मज्न राम सत्य पराक्रम |
लक्ष्मणेन सह भ्रात्रा समरे रिपु घातिना || ६-५०-५० 
इमम् श्रुत्वा तु वृत्त अन्तम् त्वरमाणो अहम् आगतः |
सहसा युवयोह् स्नेहात् सखित्वम् अनुपालयन् || ६-५०-५१ 
मोक्षितौ च महा घोराद् अस्मात् सायक बन्धनात् |
अप्रमादसः च कर्तव्यो युवाभ्याम् नित्यम् एव हि || ६-५०-५२ 
प्रकृत्या राक्षसाह् सर्वे सम्ग्रामे कूट योधिनः |
शूराणाम् शुद्ध भावानाम् भवताम् आर्जवम् बलम् || ६-५०-५३ 
तन् न विश्वसितव्यम् वो राक्षसानाम् रण अजिरे |
एतेन एव उपमानेन नित्य जिह्मा हि राक्षसाः || ६-५०-५४ 
एवम् उक्त्वा ततो रामम् सुपर्णह् सुमहा बलः |
परिष्वज्य सुहृत् स्निग्धम् आप्रष्टुम् उपचक्रमे || ६-५०-५५ 
सखे राघव धर्मज्न रिपूणाम् अपि वत्सल |
अभ्यनुज्नातुम् इच्चामि गमिष्यामि यथा आगतम् || ६-५०-५६ 
बाल वृद्ध अवशेषाम् तु लन्काम् कृत्वा शर ऊर्मिभिः |
रावणम् च रिपुम् हत्वा सीताम् समुपलप्स्यसे || ६-५०-५८ 
इत्य् एवम् उक्त्वा वचनम् सुपर्णह् शीघ्र विक्रमः |
रामम् च विरुजम् कृत्वा मध्ये तेषाम् वन ओकसाम् || ६-५०-५९
प्रदक्षिणम् ततह् कृत्वा परिष्वज्य च वीर्यवान् |
जगाम आकाशम् आविश्य सुपर्णह् पवनो यथा || ६-५०-६० 
निरुजौ राघवौ दृष्ट्वा ततो वानर यूथपाः |
सिम्ह नादांस् तदा नेदुर् लान्गूलम् दुधुवुश् च ते || ६-५०-६१ 
ततो भेरीः समाजघ्नुर् मृदन्गांश् च व्यनादयन् |
दध्मुः शन्खान् सम्प्रहृष्टाह् क्ष्वेलन्त्य् अपि यथा पुरम् || ६-५०-६२ 
आपरे आस्फोट्य विक्रान्ता वानरा नग योधिनः |
द्रुमान् उत्पाट्य विविधांस् तस्थुह् शत सहस्रशः || ६-५०-६३ 
विसृजन्तो महा नादांस् त्रासयन्तो निशा चरान् |
लन्का द्वाराण्य् उपाजग्मुर् योद्धु कामाह् प्लवम् गमाः || ६-५०-६४ 
ततस् तु भीमस् तुमुलो निनादो ततस् तु भीमस् तुमुलो निनादो |
बभूव शाखा मृग यूथपानाम् |
क्षये निदाघस्य यथा घनानाम् |
नादह् सुभीमो नदताम् निशीथे || ६-५०-६५ 
इत्यार्षे श्रीमद्रामायणे वाल्मीकीये आदिकाव्ये युद्धकाण्डे पञ्चशः सर्गः 
तेषाम् सुतुमुलम् शब्दम् वानराणाम् तरस्विनाम् |
नर्दताम् राक्षसैह् सार्धम् तदा शुश्राव रावणः || ६-५१-१ 
स्निग्ध गम्भीर निर्घोषम् श्रुत्वा स निनदम् भृशम् |
सचिवानाम् ततस् तेषाम् मध्ये वचनम् अब्रवीत् || ६-५१-२ 
यथा असौ सम्प्रहृष्टानाम् वानराणाम् समुत्थितः |
बहूनाम् सुमहान् नादो मेघानाम् इव गर्जताम् || ६-५१-३
व्यक्तम् सुमहती प्रीतिर् एतेषाम् न अत्र संशयः |
तथा हि विपुलैर् नादैश् चुक्षुभे वरुण आलयः || ६-५१-४ 
तौ तु बद्धौ शरैस् तीष्क्णैर् भ्रातरौ राम लक्ष्मणौ |
अयम् च सुमहान् नादह् शन्काम् जनयति इव मे || ६-५१-५ 
एवम् च वचनम् च उक्त्वा मन्त्रिणो राक्षस ईश्वरः |
उवाच नैरृतांस् तत्र समीप परिवर्तिनः || ६-५१-६ 
ज्नायताम् तूर्णम् एतषाम् सर्वेषाम् वन चारिणाम् |
शोक काले समुत्पन्ने हर्ष कारणम् उत्थितम् || ६-५१-७ 
तथा उक्तास् तेन सम्भ्रान्ताह् प्राकारम् अधिरुह्य ते |
ददृशुह् पालिताम् सेनाम् सुग्रीवेण महात्मना || ६-५१-८
तौ च मुक्तौ सुघोरेण शर बन्धेन राघवौ |
समुत्थितौ महा भागौ विषेदुह् प्रेक्ष्य राक्षसाः || ६-५१-९ 
सम्त्रस्त हृदया सर्वे प्राकाराद् अवरुह्य ते |
विवर्ण रक्षनाः घोरा राक्षस इन्द्रम् उपस्थिताः || ६-५१-१० 
तद् अप्रियम् दीन मुखा रावणस्य निशा चराः |
कृत्स्नम् निवेदयाम् आसुर् यथावद् वाक्य कोविदाः || ६-५१-११ 
यौ ताव् इन्द्रजिता युद्धे भ्रातरौ राम लक्ष्मणौ |
निबद्धौ शर बन्धेन निष्प्रकम्प भुजौ कृतौ || ६-५१-१२
विमुक्तौ शर बन्धेन तौ दृश्येते रण अजिरे |
पाशान् इव गजाउ चित्त्वा गज इन्द्र सम विक्रमौ || ६-५१-१३ 
तत् श्रुत्वा वचनम् तेषाम् राक्षस इन्द्रो महा बलः |
चिन्ता शोक समाक्रान्तो विषण्ण वदनो अब्रवीत् || ६-५१-१४ 
घोरैर् दत्त वरैर् बद्धौ शरैर् आशी विष उमपैः |
अमोघैह् सूर्य सम्काशैह् प्रमथ्य इन्द्रजिता युधि || ६-५१-१५
तम् अस्त्र बन्धम् आसाद्य यदि मुक्तौ रिपू मम |
संशयस्थम् इदम् सर्वम् अनुपश्याम्य् अहम् बलम् || ६-५१-१६ 
निष्फलाह् खलु सम्वृत्ताह् शरा वासुकि तेजसः |
आदत्तम् यैस् तु सम्ग्रामे रिपूणाम् मम जीवितम् || ६-५१-१७ 
एवम् उक्त्वा तु सम्क्रुद्धो निश्वसन्न् उरगो यथा |
अब्रवीद् रक्षसाम् मध्ये धूम्र अक्षम् नाम राकसम् || ६-५१-१८ 
बलेन महता युक्तो रक्षसाम् भीम कर्मणाम् |
त्वम् वधाय अभिनिर्याहि रामस्य सह वानरैः || ६-५१-१९ 
एवम् उक्तस् तु धूम्र अक्षो राक्षस इन्द्रेण धीमता |
कृत्वा प्रणामम् सम्हृष्टो निर्जगाम नृप आलयात् || ६-५१-२० 
अभिनिष्क्रम्य तद् द्वारम् बल अध्यक्षम् उवाच ह |
त्वरयस्व बलम् तूर्णम् किम् चिरेण युयुत्सतः || ६-५१-२१ 
धूम्र अक्षस्य वचह् श्रुत्वा बल अध्यक्षो बल अनुगः |
बलम् उद्योजयाम् आस रावणस्य आज्नया द्रुतम् || ६-५१-२२ 
ते बद्ध घण्टा बलिनो घोर रूपा निशा चराः |
विनर्दमानाह् सम्हृष्टा धूम्र अक्षम् पर्यवारयन् || ६-५१-२३ 
विविध आयुध हस्ताश् च शूल मुद्गर पाणयः |
गदाभिह् पट्टसैर् दण्डैर् आयसैर् मुसलैर् भृशम् || ६-५१-२४
परिघैर् भिण्डि पालैश् च भल्लैह् प्रासैह् परश्वधैः |
निर्ययू राक्षसा घोरा नर्दन्तो जलदा यथा || ६-५१-२५ 
रथैह् कवचिनस् त्व् अन्ये ध्वजैश् च समलम्कृतैः |
सुवर्ण जाल विहितैह् खरैश् च विविध आननैः || ६-५१-२६
हयैः परम शीघ्रैश् च गज इन्द्रैश् च मद उत्कटैः |
निर्ययू राक्षस व्याघ्रा व्याघ्रा;इव दुरासदाः || ६-५१-२७ 
मृग सिम्ह मुखैर् युक्तम् खरैह् कनक भूषणैः |
आरुरोह रथम् दिव्यम् धूम्र अक्षह् खर निस्वनः || ६-५१-२८ 
स निर्यातो महा वीर्यो धूम्र अक्षो राक्षसैर् वृतः |
प्रहसन् पश्चिम द्वारम् हनूमान् यत्र यूथपः || ६-५१-२९ 
रथप्रवरमास्थाय खरयुक्तं खरस्वनम् |
प्रयान्तम् तु महा घोरम् राक्षसम् भीम दर्शनम् || ६-५१-३०
अन्तरिक्ष गताह् क्रूराह् शकुनाह् प्रत्यवारयन् | 
रथ शीर्षे महा भीमो गृध्रश् च निपपात ह || ६-५१-३१
ध्वज अग्रे ग्रथिताश् चैव निपेतुह् कुणप अशनाः | 
रुधिर आर्द्रो महान् श्वेतह् कबन्धह् पतितो भुवि || ६-५१-३२
विस्वरम् च उत्सृजन् नादम् धूम्र अक्षस्य समीपतः |
ववर्ष रुधिरम् देवह् संचचाल च मेदिनी || ६-५१-३३ 
प्रतिलोमम् ववौ वायुर् निर्घात सम निस्वनः |
तिमिर ओघ आवृतास् तत्र दिशश् च न चकाशिरे || ६-५१-३४ 
स तु उत्पातांस् ततो दृष्ट्वा राक्षसानाम् भय आवहान् |
प्रादुर् भूतान् सुघोरांश् च धूम्र अक्षो व्यथितो अभवत् || ६-५१-३५
मुमुहू राक्षसाः सर्वे धूम्राक्षस्य पुरःसराः | 
ततः सुभीमो बहुभिर् निशा चरैर् |
र्वृतो अभिनिष्क्रम्य रण उत्सुको बली |
ददर्श ताम् राघव बाहु पालिताम् |
समुद्र कल्पाम् बहु वानरीम् चमूम् || ६-५१-३६ 
इत्यार्षे श्रीमद्रामायणे आदिकाव्ये युद्धकाण्डे एकपञ्चशः सर्गः 
धूम्र अक्षम् प्रेक्ष्य निर्यान्तम् राक्षसम् भीम निस्वनम् |
विनेदुर् वानराह् सर्वे प्रहृष्टा युद्ध कान्क्षिणः || ६-५२-१ 
तेषाम् तु तुमुलम् युद्धम् सम्जज्ने हरि रक्षसाम् |
अन्योन्यम् पादपैर् घोरैर् निघ्नतम् शूल मुद्गरैः || ६-५२-२ 
राक्षसैर् वानरा घोरा विनिकृत्ताह् समन्ततः |
वानरै राक्षसाश् च अपि द्रुमैर् भूमौ समी कृताः || ६-५२-३ 
राक्षसाश् च अपि सम्क्रुद्धा वानरान् निशितैह् शरैः |
विव्यधुर् घोर सम्काशैह् कन्क पत्रैर् अजिह्मगैः || ६-५२-४ 
ते गदाभिसः च भीमाभिह् पट्टसैह् कूट मुद्गरैः |
घोरैसः च परिघैसः चित्रैस् त्रिशूलैसः च अपि संशितैः || ६-५३-५
विदार्यमाणा रक्षोभिर् वानरास् ते महा बलाः |
अमर्षाज् जनित उद्धर्षासः चक्रुः कर्माण्य् अभीतवत् || ६-५२-६ 
शर निर्भिन्न गात्रास् ते शूल निर्भिन्न देहिनः |
जगृहुस् ते द्रुमांस् तत्र शिलाश् च हरि यूथपाः || ६-५२-७ 
ते भीम वेगा हरयो नर्दमानास् ततस् ततः |
ममन्थू राक्षसान् भीमान् नामानि च बभाषिरे || ६-५२-८ 
तद् बभूव अद्भुतम् घोरम् युद्धम् वानर रक्षसाम् |
शिलाभिर् विविधाभिश् च बहु शाखैश् च पादपैः || ६-५२-९ 
राक्षसा मथिताह् केचिद् वानरैर् जित काशिभिः |
ववर्षू रुधिरम् केचिन् मुखै रुधिर भोजनाः || ६-५२-१० 
पार्श्वेषु दारिताह् केचित् केचिद् राशी कृता द्रुमैः |
शिलाभिसः चूर्णिताः केचित् केचिद् दन्तैर् विदारिताः || ६-५२-११ 
ध्वजैर् विमथितैर् भग्नैः खरैश् च विनिपातितैः |
रथैर् विध्वंसितैसः च अपि पतितै रजनी चरैः || ६-५२-१२ 
गजेन्द्रैः पर्वताकारैः पर्वताग्रैर्वनौकसाम् |
मथितैर्वाजिभिः कीर्णम् सारोहैर्वसुधातलम् || ६-५२-१३ 
वानरैर् भीम विक्रान्तैर् आप्लुत्य आप्लुत्य वेगितैः |
राक्षसाः करजैस् तीक्ष्णैर् मुखेषु विनिकर्तिताः || ६-५२-१४ 
विवर्ण वदना भूयो विप्रकीर्ण शिरो रुहाः |
मूढाः शोणित गन्धेन निपेतुर् धरणी तले || ६-५२-१५ 
नये तु परम क्रुद्धा राक्षसा भीम विक्रमाः |
तलैर् एव अभिधावन्ति वज्र स्पर्श समैर् हरीन् || ६-५२-१६ 
वनरैर् आपतन्तस् ते वेगिता वेगवत्तरैः |
मुष्टिभिसः चरणैर् दन्तैः पादपैसः चाप पोथिताः || ६-५२-१७ 
सन्यम् तु विद्रुतम् दृष्ट्वा धूम्र अक्षो राक्षस ऋषभः |
रोषेण कदनम् चक्रे वानराणाम् युयुत्सताम् || ६-५२-१८ 
प्रासैः प्रमथिताः केचिद् वानराः शोणित स्रवाः |
मुद्गरैर् आहताः केचित् पतिता धरणी तले || ६-५२-१९ 
परिघैर् मथितह् केचिद् भिण्डि पालैर् विदारिताः |
पट्टसैर् आहताह् केचिद् विह्वलन्तो गत असवः || ६-५२-२० 
केचिद् विनिहता भूमौ रुधिर आर्द्रा वन ओकसः |
केचिद् विद्राविता नष्टाह् सम्क्रुद्धै राक्षसैर् युधि || ६-५२-२१ 
विभिन्न हृदयाः केचिद् एक पार्श्वेन शायिताः |
विदारित अस्त्र शूलै च केचिद् आन्त्रैर् विनिस्रुताः || ६-५२-२२ 
तत् सुभीमम् महद् युद्धम् हरि राकस सम्कुलम् |
प्रबभौ शस्त्र बहुलम् शिला पादप सम्कुलम् || ६-५२-२३ 
धनुर् ज्या तन्त्रि मधुरम् हिक्का ताल समन्वितम् |
मन्द्र स्तनित सम्गीतम् युद्ध गान्धर्वम् आबभौ || ६-५२-२४ 
धूम्र अक्षस् तु धनुष् पाणिर् वानरान् रण मूर्धनि |
हसन् विद्रावयाम् आस दिशस् तान् शर वृष्टिभिः || ६-५२-२५ 
धूम्र अक्षेण अर्दितम् सैन्यम् व्यथितम् दृश्य मारुतिः |
अभ्यवर्तत सम्क्रुद्धह् प्रगृह्य विपुलाम् शिलाम् || ६-५२-२६ 
क्रोधाद् द्विगुण ताम्र अक्षह् पितृ तुल्य पराक्रमः |
शिलाम् ताम् पातयाम् आस धूम्र अक्षस्य रथम् प्रति || ६-५२-२७ 
आपतन्तीम् शिलाम् दृष्ट्वा गदाम् उद्यम्य सम्भ्रमात् |
रथाद् आप्लुत्य वेगेन वसुधायाम् व्यतिष्ठत || ६-५२-२८ 
सा प्रमथ्य रथम् तस्य निपपात शिला भुवि |
सचक्र कूबरम् साश्वम् सध्वजम् सशर आसनम् || ६-५२-२९ 
स भन्क्त्वा तु रथम् तस्य हनूमान् मारुत आत्मजः |
रक्षसाम् कदनम् चक्रे सस्कन्ध विटपैर् द्रुमैः || ६-५२-३० 
विभिन्न शिरसो भूत्वा राक्षसाह् शोणित उक्षिताः |
द्रुमैः प्रमथितासः च अन्ये निपेतुर् धरणी तले || ६-५२-३१ 
विद्राव्य राक्षसम् सैन्यम् हनूमान् मारुत आत्मजः |
गिरेः शिखरम् आदाय धूम्र अक्षम् अभिदुद्रुवे || ६-५२-३२ 
तम् आपतन्तम् धूम्र अक्षो गदाम् उद्यम्य वीर्यवान् |
विनर्दमानः सहसा हनूमन्तम् अभिद्रवत् || ६-५२-३३ 
ततः क्रुद्धस् तु वेगेन गदाम् ताम् बहु कण्टकाम् |
पातयाम् आस धूम्र अक्षो मस्तके तु हनूमतः || ६-५२-३४ 
ताडितह् स तया तत्र गदया भीम रूपया |
स कपिर् मारुत बलस् तम् प्रहारम् अचिन्तयन् || ६-५२-३५
धूम्र अक्षस्य शिरो मध्ये गिरि शृन्गम् अपातयत् | 
स विह्वलित सर्व अन्गो गिरि शृन्गेण ताडितः || ६-५२-३६
पपात सहसा भूमौ विकीर्ण;इव पर्वतः | 
धूम्र अक्षम् निहतम् दृष्ट्वा हत शेषा निशा चराः || ६-५२-३७
त्रस्ताः प्रविविशुर् लन्काम् वध्यमानाः प्लवम् गमैः | 
स तु पवन सुतो निहत्य शत्रुम् |
क्षतज वहाह् सरितश् च सम्विकीर्य |
रिपु वध जनित श्रमो महात्मा |
मुदम् अगमत् कपिभिश् च पूज्यमानः || ६-५२-३८ 
इत्यार्षे श्रीमद्रामायणे आदिकाव्ये युद्धकाण्डे द्विपञ्चशः सर्गः 
धूम्राक्षं निहतम् दृष्ट्वा रावणो राक्षसेश्वरः |
क्रोधेन महताविष्टो निःश्वसन्नुरगो यथा || ६-५३-१
दीर्घमुष्टं विनिःश्वस्य क्रोधेन कलुषीकृतः |
अब्रवीदाक्षसं क्रूरं वज्रदंष्ट्रं महाबलम् || ६-५३-२ 
गच्छत्वं वीर निर्याहि राक्षनैः परिवारितः |
जहि दाशरथिं रामं सुग्रीवं वानरैः सह || ६-५३-३ 
तथेत्युक्त्वा क्रुततरं मायावी राक्षसेश्वरः |
निर्जगाम बलैः सार्थं बहुभिः परिवारितः || ६-५३-४
नागैरश्वैः खरैरुष्ट्रैः संयुक्तः सुसमाहितः |
पताकाध्वजचित्रैश्च रथैश्च समलंकृतः || ६-५३-५ 
ततो विचित्रकेयूरमुकुटेन विभूषितः |
तनुत्रं च समावृत्य सधनुर्निर्ययौ द्रुतम् || ६-५३-६ 
पताकालंकृतं दीप्तं तप्तकाञ्चनभूषितम् |
रथम् प्रदक्षिणम् कृत्वा समारोहच्चमूपतिः || ६-५३-७ 
यष्टिभिस्तोमरैश्चित्रैः श्लक्ष्लैश्च मुसलैरपि |
भिन्दिपालैश्च चापैश्च शक्तिभिः पट्टिशैरपि || ६-५३-८
खड्गैश्चक्रैर्गदाभिश्च निशितैश्च परश्वधैः |
पदातयश्च निर्यान्ति विविधाः शस्त्रपाणयः || ६-५३-९ 
विचित्रवाससः सर्वे दीप्ता राक्षसपुङ्गवाः |
गज मदोत्कटाः शूराश्चलन्त इव पर्वता || ६-५३-१० 
ते युद्धकुशला रूढास्तोमराङ्कुवाः |
अन्ये लक्षणसंयुक्ताः शूरारूढा महाबलाः || ६-५३-११ 
तद्राक्षसबलं सर्वं विप्रस्थितमशोभत |
प्रावृट्काले यथा मेघा नर्दमानाः सविद्युतः || ६-५३-१२
निःसृता दक्षिणद्वारादङ्गदो यत्र यूथपः | 
तेषां निष्क्रममाणानामशुभं समजायत || ६-५३-१३
आकाशाद्विघनात्तीव्रादुल्मुका न्यपतंस्तदा |
वमन्तः पावकज्वालाः शिवा घोरा ववाशिरे || ६-५३-१४ 
व्याहरन्त मृगा घोरा रक्षसां निधनं तदा |
समापतन्तो योधास्तु प्रास्खलंस्तत्र दारुणम् || ६-५३-१५ 
एतानौत्पातिकान् दृष्ट्वा वज्रदंष्ट्रो महाबलः |
धैर्यमालम्ब्य तेजस्वी निर्जगाम रणोत्सुकः || ६-५३-१६ 
तांस्तु निष्क्रमतो दृष्ट्वा वानरा जितकाशिनः |
प्रणेदुः सुमहानादान् पूरयंश्च दिशो दशः || ६-५३-१७ 
ततः प्रवृत्तं तुमुलं हरीणां राक्षसैः सह |
घोराणाम् भीमरूपाणामन्योन्यवधकान्क्षिणाम् || ६-५३-१८ 
निष्पतन्तो महोत्साहा भिन्नदेहशोरोधराः |
रुधिरोक्षितसर्वाङ्गा न्यपतन्धरणीतले || ६-५३-१९ 
केचिदन्योन्यमासाद्य शूराः परिघपाणयः |
चिक्षिपुर्विविधान् शस्त्रान्समरेष्वनिवर्तिनः || ६-५३-२० 
द्रुमाणां च शिलानां च शस्त्राणां चापि निःस्वनः |
श्रूयते सुमहांस्तत्र घोरो हृदयभेदनः || ६-५३-२१ 
रथनेमि स्वनस्तत्र धनुषश्चापि घोरवत् || ६-५३-२२
शङ्खभेरीमृदङ्गनां बभूव तुमुलः स्वनः | 
केचिदस्त्राणि संत्यज्य बाहुयुद्धमकुर्वत || ६-५३-२३
तलैश्च चरणैश्चापि मुष्टिभिश्च द्रुमैरपि |
जानुभिश्च हताः केचिद्भग्नदेहाश्च राक्षसाः || ६-५३-२४
शिलाभिश्चूर्णिताः केचिद्वानरैर्युद्धदुर्मदैः | 
वज्रदंष्ट्रो भृशं बानै रणे वित्रासयन् हरीन् || ६-५३-२५
च्चार लोकसम्हारे पाशहस्त इवान्तकः | 
बलवन्तोऽस्त्रविदुषो नानाप्रहरणा रणे || ६-५३-२६
जघ्नर्वानरसैन्यानि राक्षसाः क्रोधमूर्चिताः | 
जघ्ने तान् राक्षसान् सर्वान् धृष्टो वालिसुतो रणे || ६-५३-२७
क्रोधेन द्विगुणाविष्टः संवर्तक इवानलः | 
तान् राक्षसगणान् सर्वान्वऋक्षमुद्यम्य वीर्यवान् || ६-५३-२८
अङ्गदह् क्रोधताम्राक्षः सिम्हह् क्षुद्रमृगानिव |
चकार कदनम् घोरम् शक्रतुल्यपराक्रमः || ६-५३-२९ 
अङ्गदाभिहतास्तत्त राक्षसा भीमविक्रमाः |
विभिन्नशिरसः पेतुर्निकृत्ता इव पादपाः || ६-५३-३० 
रथैश्चित्रैर्ध्यजैरश्वैः शरीर्हैररिरक्षसाम् |
रुधिरौघेण संचन्ना भूमिर्भयकरा तदा || ६-५३-३१ 
हारकेयूरवस्त्रैश्च चत्रैश्च समलम्कृता |
भूमिर्भाति रणे तत्र शारदीव यथा निशा || ६-५३-३२ 
अङ्गदस्य च वेगेन तद्राक्षसबलम् महत् |
प्राकम्पत तदा तत्र पवनेनाम्बुदो यथा || ६-५३-३३ 
इत्यार्षे श्रीमद्रामायणे आदिकाव्ये युद्ध काण्डे त्रिपञ्चशः सर्गः 
स्वबलस्य च घातेन अङ्गदस्य बलेन च |
राषसः क्रोधमाविष्टो वज्रदंष्ट्रो महाबलः || ६-५४-१ 
विस्फार्य च धनुर्घोरं शक्राशनिसमप्रभम् |
वानराणामनीकानि प्राकिरच्छरवृष्टिभिः || ६-५४-२ 
राक्षसाश्चापि मुख्यास्ते रथैश्च समवस्थिताः |
नानाप्रहरणाः शूराः प्रायुध्यन्त तदा रणे || ६-५४-३ 
वानराणाम् च शूरास्तु ते सर्वे प्लवगर्षभाः |
आयुध्यन्त शिलाहस्तः समवेताः समन्ततः || ६-५४-४ 
तत्रायुधसहस्राणि तस्मिन्नायोधने भृशम् |
राक्षसाः कपिमुख्येषु पातयांचक्रिरे तदा || ६-५४-५ 
वानराश्चैव रक्षसु गिरिवृक्षान् महाशिलाः |
प्रवीराः पातयामासुर्मत्तवारणसम्निभाः || ६-५४-६ 
शूराणाम् युध्यमानानाम् समरेष्वनिवर्त्नाम् |
तद्रक्षसगणानाम् च स्युद्धं समवर्तत || ६-५४-७ 
प्रभग्नशिरसः केचिछिन्नैः पादैश्च बाहुभिः |
सस्त्रैरर्दितदेहास्तु रुधिरेण समुक्षिताः || ६-५४-८
हरयो राक्षसाश्चैन शेरते गाम् समाश्रिताः |
कङ्कगृध्राबलाढ्यश्च गोमायुकुलसंकुलाः || ६-५४-९ 
कबन्धानि समुत्पेतुर्भीमाणाम् भीषणानि वै |
भुजपाणिशिरश्छिन्नाश्छिन्नकायाश्च भूतले || ६-५४-१०
वानरा राक्षसाश्चापि निपेतुस्तत्र भूतले | 
ततो वानरसैन्येन हन्यमानम् निशाचरम् || ६-५४-११
प्राभज्यत बलं सर्वं वज्रदंष्ट्रस्य पश्यत | 
राक्षसान् भयवित्रस्तान् हन्यमानान् प्लवङ्गमैः || ६-५४-१२
दृष्ट्वा स रोषताम्राक्षो वज्रदंष्ट्रः प्रतापवान् |
प्रविवेश धनुष्पाणि स्त्रासयन् हरिवाहिनीम् || ६-५४-१३ 
शरैर्विदारयामास कङ्कपत्रैरजिह्मगैः |
बिभेद वानरांस्तत्र सप्तष्टौ नव पञ्च च || ६-५४-१४
विव्याध परमक्रुद्धो वज्रदंष्ट्रः प्रतापवान् | 
त्रस्ताः सर्वे हरिगणाः शरैः संकृत्तदेहिनः || ६-५४-१५
अङ्गदं सम्प्रधावन्ति प्रजापतिमिव प्रजाः | 
ततो हरिगणान् भग्नान् दृष्ट्वा वालिसुतस्तदा || ६-५४-१६
क्रोधेन वज्रदंष्ट्रम् त मुदीक्षन्तमुदैक्षत | 
वज्रदम्ष्ट्रोऽङ्गदस्चोभौ योयुध्येते परस्परम् || ६-५४-१७
चेरतुः परमक्रुद्धौ हरिमत्तगजाविव | 
ततः शतसहस्रेण हरिपुत्रं महाबलम् || ६-५४-१८
जघान मर्मदेशेषु शरैरग्निशिखोपमैः | 
रुधिरोक्षितसर्वाङ्गो वालिसूनुर्महाबलः || ६-५४-१९
चिक्षेप वज्रदंष्ट्रय वृक्षं भीमपराक्रमः | 
दृष्ट्वापतन्तं तम् वृक्षमसंभ्रान्तश्च राक्षसः || ६-५४-२०
चिछेद बहुधा सोऽपि मथितः प्रापतद्भुवि | 
तं दृष्ट्वा स रथादाप्लुत्य वीर्यवान् || ६-५४-२१
गदापाणिरसंभ्रान्तः पृथिव्यां समतिष्ठत | 
तमापतन्तं दृष्ट्वा स रथादाप्लुत्य वीर्यवान् || ६-५४-२२
गदापाणिरसंभ्रान्तः पृथिव्यां समतिष्ठत | 
अङ्गदेन शिला क्षिप्ता गत्वा तु रणमूर्धनि || ६-५४-२३
सचक्रकूबरं साश्वं प्रममाथ रथं तदा | 
ततोऽन्यच्छिखरं गृह्य विपुलं द्रुमभूषितम् || ६-५४-२४
वज्रदंष्ट्रस्य शिरसि पातयामास वानरः | 
अभवच्छोणितोद्गारी वज्रदंष्ट्रः स मूर्छितः || ६-५४-२५
मूहूर्तमभवन्मूढो गदामालिङ्ग्य निःश्वसन् | 
संलब्धसंज्ञो गदया वालिपुत्रमवस्थितम् || ६-५४-२६
जघान परमक्रुद्धो वक्षोदेशे निशाचरः | 
गदां त्यक्त्वा ततस्तत्र मुष्टियुद्धमकुर्वत || ६-५४-२७
अन्योन्यं जघ्नतुस्तत्र तावुभौ हरिराक्षसौ | 
रुधिरोद्गारिणौ तौ तु प्रहारैर्जनितशमौ || ६-५४-२८
बभूवतुः सुविक्रन्तावङ्गारक बुधाविव | 
ततः परमतेजस्वी अङ्गदः प्लवगर्षभः || ६-५४-२९
उत्पाट्य वृक्षं स्थितवान् बहुपुष्प फलाचितम् | 
जग्राह चार्षभं चर्म खड्गं च विपुलं शुभम् || ६-५४-३०
किङ्किणाजालसंभन्नम् चर्मणा च परिष्कृतम् | 
चित्रांश्च रुचिरान्मार्गांश्चेरतुः कपिराक्षसौ || ६-५४-३१
जघ्नतुश्च तदान्योन्यम् नर्दन्तौ जयाकाङिक्षिणौ | 
व्रणैः समुथैः शोभेतां पुष्पिताविव किंशुकौ || ६-५४-३२
युध्यमानौ परिश्रानौ जानुभ्यामवनीम् गतौ | 
निमेषान्तरमात्रेण अङ्गदह् कपिकुञ्जरः || ६-५४-३३
उदतिष्ठत दीप्ताक्षो दण्डाहत इवोरगः | 
निर्मलेन सुधौतेन खड्गेनास्य महच्छिरः || ६-५४-३४
जघान वज्रदंष्ट्रस्य वालिसूनुर्महाबलः | 
रुधिरोक्षितगात्रस्य बभूव पतितम् द्विधा || ६-५४-३५
तच्च तस्य परीताक्षं शुभम् खड्गहतम् शिरः | 
वज्रदंष्ट्रम् हतम् दृष्ट्वा राक्षसा भयमोहिताः || ६-५४-३६
त्रस्तह्यभ्यद्रवन् लङ्काम् वध्यमानाः प्लवङ्गमैः |
विषण्ळवदना दीना ह्रिया किंचिदवाङ्मुखाः || ६-५४-३७ 
निहत्य तम् वज्रधरप्रतापः |
स वालिसूनुः कपिसैन्यमध्ये |
जगाम हर्षम् महितो महाबलः |
सहस्रनेत्रस्त्रिदशैरिवावृतः || ६-५४-३८ 
इत्यार्षे श्रीमद्रामायणे आदिकाव्ये युद्धकाण्डे चतुःपचाशः सर्गः 
वज्रदम्र अक्षम् निहतम् श्रुत्वा रावणो राक्षस ईश्वरः |
बल अध्यक्षम् उवाच इदम् कृत अन्जलिम् उपस्थितम् || ६-५५-१ 
शीघ्रम् निर्यान्तु दुर्धर्षा राक्षसा भीम विक्रमाः |
अकम्पनम् पुरस् कृत्य सर्व शस्त्र प्रकोविदम् || ६-५५-२ 
एष शास्ता च गोप्ता च नेता च युधि सत्तमः |
भूतिकामश्च मे नित्यं नित्यम् च समरप्रियः || ६-५५-३ 
एष जेष्यति काकत्थ्सौ सुग्रीवं च महाबलम् |
वानरांश्चापरान् घोरान् हनिष्यति न संशयः || ६-५५-४ 
परिगृह्य स तामाज्ञाम् रावणस्य महाबलः |
बलं सम्प्रेरयामास तदा लघुपराक्रमः || ६-५५-५ 
ततो नानाप्रहरणा भीमाक्षा भीमदर्शनाः |
निष्पेतू राक्षसा मुख्या बलाध्यक्षप्रचोदिताः || ६-५५-६ 
रथमास्थाय विपुलं तप्तकाञ्चनभूषणम् |
मेघाभो मेघवर्णश्च मेघस्वनमहास्वनः || ६-५५-७ 
न हि कम्पयितुम् शक्यह् सुरैऋअपि महा मृधे || ६-५५-८
अकम्पनस् ततस् तेषाम् आदित्य;इव तेजसा | 
तस्य निधावमानस्य सम्रब्धस्य युयुत्सया || ६-५५-९
अकस्माद् दैन्यम् आगच्चद्द् हयानाम् रथ वाहिनाम् | 
व्यस्फुरन् नयनम् च अस्य सव्यम् युद्ध अभिनन्दिनः || ६-५५-१०
विवर्णो मुख वर्णश् च गद्गदश् च अभवत् स्वरः | 
अभवत् सुदिने च अपि दुर्दिने रूक्ष मारुतम् || ६-५५-११
ऊचुह् खगा मृगाह् सर्वे वाचह् क्रूरा भय आवहाः | 
स सिम्ह उपचित स्कन्धह् शार्दूल सम विक्रमः || ६-५५-१२
तान् उत्पातान् अचिन्त्य एव निर्जगाम रण आजिरम् | 
तदा निर्गच्चतस् तस्य रक्षसह् सह राक्षसैः || ६-५५-१३
बभूव सुमहान् नादह् क्षोभयन्न् इव सागरम् | 
तेन शब्देन वित्रस्ता वानराणाम् महा चमूः || ६-५५-१४
द्रुम शैल प्रहरणा योद्धुम् समवतिष्ठत | 
तेषाम् युद्धम् महा रौद्रम् सम्जज्ने कपि रक्षसाम् || ६-५५-१५
राम रावणयोऋअर्थे समभित्यक्त जीविनाम् | 
सर्वे ह्य् अतिबलाह् शूराह् सर्वे पर्वत सम्निभाः || ६-५५-१६
हरयो राक्षसाश् चैव परस्पर जिघंसवः | 
तेषाम् विनर्दाताम् शब्दह् सम्युगे अतितरस्विनाम् || ६-५५-१७
शुश्रुवे सुमहान् क्रोधाद् अन्योन्यम् अभिगर्जताम् | 
रजसः च अरुण वर्ण आभम् सुभीमम् अभवद् भृशम् || ६-५५-१८
उद्धूतम् हरि रक्षोभिः सम्रुरोध दिशो दश | 
अन्योन्यम् रजसा तेन कौशेय उद्धूत पाण्डुना || ६-५५-१९
सम्वृतानि च भूतानि ददृशुऋन रण अजिरे | 
न ध्वजो न पताका वा वर्म वा तुरगो अपि वा || ६-५५-२०
आयुधम् स्यन्दनम् वा अपि ददृशे तेन रेणुना | 
शब्दसः च सुमहांस् तेषाम् नर्दताम् अभिधावताम् || ६-५५-२१
श्रूयते तुमुले युद्धे न रूपाणि चकाशिरे | 
हरीन् एव सुसम्क्रुद्धा हरयो जघ्नुऋआहवे || ६-५५-२२
राक्षसाश् च अपि रक्षांसि निजघ्नुस् तिमिरे तदा | 
ते परांश्च विनिघ्नन्तः स्वांश्च वानरराक्षसाः || ६-५५-२३
रुधिरार्द्राम् तदा चक्रुर्म हीं पङ्कानुलेपनाम् | 
ततस् तु रुधिर ओघेण सिक्तम् व्यपगतम् रजः || ६-५५-२४
शरीर शव सम्कीर्णा बभूव च वसुम् धरा | 
द्रुम शक्ति शिला प्रासैऋगदा परिघ तोमरैः || ६-५५-२५
हरयो राक्षसास् तूर्णम् जघ्नुऋअन्योन्यम् ओजसा | 
बाहुभिः परिघा आकारैऋयुध्यन्तह् पर्वत उपमाः || ६-५५-२६
हरयो भीम कर्माणो राक्षसान् जघ्नुऋआहवे | 
राक्षसासः च अपि सम्क्रुद्धाह् प्रास तोमर पाणयः || ६-५५-२७
कपीन् निजघ्निरे तत्र शस्त्रैह् परम दारुणैः | 
अकम्पनः सुसंक्रुद्धो राक्षसानां चमूपतिः || ६-५५-२८
संहर्षयति तान्सर्वान्राक्षसान् भीमविक्रमान् | 
हरयस् त्व् अपि रक्षांसि महा द्रुम महा अश्मभिः || ६-५५-२९
विदारयन्त्य् अभिक्रम्य शस्त्राण्य् आच्चिद्य वीर्यतः | 
एतस्मिन्न् अन्तरे वीरा हरयह् कुमुदो नलः || ६-५५-३०
मैन्दसः च परम क्रुद्धश् चक्रुऋवेगम् अनुत्तमम् | 
ते तु वृक्षैऋमहा वेगा राक्षसानाम् चमू मुखे || ६-५५-३१
कदनम् सुमह चक्रुर् लीलया हरि यूथपाः |
ममन्थू राक्षसान् सर्वे नानाप्रहरणैर्भृशम् || ६-५५-३२ 
इत्यार्षे श्रीमद्रामायणे आदिकाव्ये युद्धकाण्डे पञ्चपञ्चशः सर्गः 
तद् दृष्ट्वा सुमहत् कर्म कृतम् वानर सत्तमैः |
क्रोधम् आहारयाम् आस युधि तीव्रम् अकम्पनः || ६-५६-१ 
क्रोध मूर्चित रूपस् तु ध्नुवन् परम कार्मुकम् |
दृष्ट्वा तु कर्म शत्रूणाम् सारथिम् वाक्यम् अब्रवीत् || ६-५६-२ 
तत्र एव तावत् त्वरितम् रथम् प्रापय सारथे |
एते अत्र बहवो घ्नन्ति सुबहून् राक्षसान् रणे || ६-५६-३ 
एते अत्र बलवन्तो हि भीम कायाश् च वानराः |
द्रुम शैल प्रहरणास् तिष्ठन्ति प्रमुखे मम || ६-५६-४ 
एतान् निहन्तुम् इच्चामि समर श्लाघिनो ह्य् अहम् |
एतैः प्रमथितम् सर्वम् दृश्यते राक्षसम् बलम् || ६-५६-५ 
ततः प्रजवित अश्वेन रथेन रथिनाम् वरः |
हरीन् अभ्यहनत् क्रोधात् शर जालैर् अकम्पनः || ६-५६-६ 
न स्थातुम् वानराह् शेकुह् किम् पुनर् योद्धुम् आहवे |
अकम्पन शरैर् भग्नाह् सर्व;एव प्रदुद्रुवुः || ६-५६-७ 
तान् मृत्यु वशम् आपन्नान् अकम्पन वशम् गतान् |
समीक्ष्य हनुमान् ज्नातीन् उपतस्थे महा बलः || ६-५६-८ 
तम् महा प्लवगम् दृष्ट्वा सर्वे प्लवग यूथपाः |
समेत्य समरे वीराह् सहिताह् पर्यवारयन् || ६-५६-९ 
व्यवस्थितम् हनूमन्तम् ते दृष्ट्वा हरि यूथपाः |
बभूवुर् बलवन्तो हि बलवन्तम् उपाश्रिताः || ६-५६-१० 
अकम्पनस् तु शैल आभम् हनूमन्तम् अवस्थितम् |
महा इन्द्र;इव धाराभिह् शरैर् अभिववर्ष ह || ६-५६-११ 
अचिन्तयित्वा बाण ओघान् शरीरे पतितान् शितान् |
अकम्पन वध अर्थाय मनो दध्रे महा बलः || ६-५६-१२ 
स प्रहस्य महा तेजा हनूमान् मारुत आत्मजः |
अभिदुद्राव तद् रक्षह् कम्पयन्न् इव मेदिनीम् || ६-५६-१३ 
तस्य अभिनर्दमानस्य दीप्यमानस्य तेजसा |
बभूव रूपम् दुर्धर्षम् दीप्तस्य इव विभावसोः || ६-५६-१४ 
आत्मानम् त्व् अप्रहरणम् ज्नात्वा क्रोध समन्वितः |
शैलम् उत्पाटयाम् आस वेगेन हरि पुम्गवः || ६-५६-१५ 
तम् गृहीत्वा महा शैलम् पाणिना एकेन मारुतिः |
विनद्य सुमहा नादम् भ्रामयाम् आस वीर्यवान् || ६-५६-१६ 
ततस् तम् अभिदुद्राव राक्षस इन्द्रम् अकम्पनम् |
यथा हि नमुचिम् सम्ख्ये वज्रेण इव पुरम् दरः || ६-५६-१७ 
अकम्पनस् तु तद् दृष्ट्वा गिरि शृन्गम् समुद्यतम् |
दूराद् एव महा बाणैर् अर्ध चन्द्रैर् व्यदारयत् || ६-५६-१८ 
तत् पर्वत अग्रम् आकाशे रक्षो बाण विदारितम् |
विकीर्णम् पतितम् दृष्ट्वा हनूमान् क्रोध मूर्चितः || ६-५६-१९ 
सो अश्व कर्णम् समासाद्य रोष दर्प अन्वितो हरिः |
तूर्णम् उत्पाटयाम् आस महा गिरिम् इव उच्च्रितम् || ६-५६-२० 
तम् गृहीत्वा महा स्कन्धम् सो अश्व कर्णम् महा द्युतिः |
प्रगृह्य परया प्रीत्या भ्रामयामास भूतले || ६-५६-२१ 
प्रधावन्न् उरु वेगेन प्रभन्जंस् तरसा द्रुमान् |
हनूमान् परम क्रुद्धश् चरणैर् दारयत् क्षितिम् || ६-५६-२२ 
गजांसः च सगज आरोहान् सरथान् रथिनस् तथा |
जघान हनुमान् धीमान् राक्षसांश् च पदातिकान् || ६-५६-२३ 
तम् अन्तकम् इव क्रुद्धम् समरे प्राण हारिणम् |
हनूमन्तम् अभिप्रेक्ष्य राक्षसा विप्रदुद्रुवुः || ६-५६-२४ 
तम् आपतन्तम् सम्क्रुद्धम् राक्षसानाम् भय आवहम् |
ददर्श अकम्पनो वीरश् चुक्रोध च ननाद च || ६-५६-२५ 
स चतुर्दशभिर् बाणैह् शितैर् देह विदारणैः |
निर्बिभेद हनूमन्तम् महा वीर्यम् अकम्पनः || ६-५६-२६ 
स तथा प्रतिविद्धस् तु बह्वीभिह् शर वृष्टिभिः |
हनूमान् ददृशे वीरह् प्ररूढ;इव सानुमान् || ६-५६-२७ 
विरराज महावीर्यो महाकायो महाबलः |
पुष्पिताशोकसम्काशो विधूम इव पावकः || ६-५६-२८ 
ततो अन्यम् वृक्षम् उत्पाट्य कृत्वा वेगम् अनुत्तमम् |
शिरस्य् अभिजघान आशु राक्षस इन्द्रम् अकम्पनम् || ६-५६-२९ 
स वृक्षेण हतस् तेन सक्रोधेन महात्मना |
राक्षसो वानर इन्द्रेण पपात स ममार च || ६-५६-३० 
तम् दृष्ट्वा निहतम् भूमौ राक्षस इन्द्रम् अकम्पनम् |
व्यथिता राक्षसाह् सर्वे क्षिति कम्प;इव द्रुमाः || ६-५६-३१ 
त्यक्त प्रहरणाह् सर्वे राक्षसास् ते पराजिताः |
लङ्काम् अभिययुस् त्रस्ता वानरैस् तैर् अभिद्रुताः || ६-५६-३२ 
ते मुक्त केशाः सम्भ्रान्ता भग्न मानाह् पराजिताः |
स्रवत् श्रम जलैर् अन्गैह् श्वसन्तो विप्रदुद्रुवुः || ६-५६-३३ 
अन्योन्यम् प्रममन्तुस् ते विविशुर् नगरम् भयात् |
पृष्ठतस् ते सुसम्मूढाह् प्रेक्षमाणा मुहुर् मुहुः || ६-५६-३४ 
तेषु लन्काम् प्रविष्टेषु राक्षसेषु महा बलाः |
समेत्य हरयह् सर्वे हनूमन्तम् अपूजयन् || ६-५६-३५ 
सो अपि प्रहृष्टस् तान् सर्वान् हरीन् सम्प्रत्यपूजयत् |
हनूमान् सत्त्व सम्पन्नो यथा अर्हम् अनुकूलतः || ६-५६-३६ 
विनेदुसः च यथा प्राणम् हरयो जित काशिनः |
चकर्षुसः च पुनस् तत्र सप्राणान् एव राक्षसान् || ६-५६-३७ 
स वीर शोभाम् अभजन् महा कपिः |
समेत्य रक्षांसि निहत्य मारुतिः |
महा असुरम् भीमम् अमित्र नाशनम् |
यथैव विष्णुर् बलिनम् चमू मुखे || ६-५६-३८ 
अपूजयन् देव गणास् तदा कपिम् |
स्वयम् च रामो अतिबलश् च लक्ष्मणह् |
तथैव सुग्रीव मुखाह् प्लवम् गमा |
विभीषणश् चैव महा बलस् तदा || ६-५६-३९ 
अकम्पन वधम् श्रुत्वा क्रुद्धो वै राक्षस ईश्वरः |
किंचिद् दीन मुखश् च अपि सचिवांस् तान् उदैक्षत || ६-५७-१ 
स तु ध्यात्वा मुहूर्तम् तु मन्त्रिभिह् सम्विचार्य च |
ततस्तु रावणः पूर्वदिवसे राक्षसाधिपः || ६-५७-२
पुरीम् परिययौ लन्काम् सर्वान् गुल्मान् अवेक्षितुम् | 
ताम् राक्षस गणैर् गुप्ताम् गुल्मैर् बहुभिर् आवृताम् || ६-५७-३
ददर्श नगरीम् लन्काम् पताका ध्वज मालिनीम् | 
रुद्धाम् तु नगरीम् दृष्ट्वा रावणो राक्षस ईश्वरः || ६-५७-४
उवाच अमर्षितह् काले प्रहस्तम् युद्ध कोविदम् | 
पुरस्य उपनिविष्टस्य सहसा पीडितस्य ह || ६-५७-५
न अन्यम् युद्धात् प्रपश्यामि मोक्षम् युद्ध विशारद | 
अहम् वा कुम्भ कर्णो वा त्वम् वा सेना पतिर् मम || ६-५७-६
इन्द्रजिद् वा निकुम्भो वा वहेयुर् भारम् ईदृशम् | 
स त्वम् बलम् इतह् शीघ्रम् आदाय परिगृह्य च || ६-५७-७
विजयाय अभिनिर्याहि यत्र सर्वे वन ओकसः | 
निर्याणाद् एव ते नूनम् चपला हरि वाहिनी || ६-५७-८
नर्दताम् राक्षस इन्द्राणाम् श्रुत्वा नादम् द्रविष्यति | 
चपला ह्य् अविनीताश् च चल चित्ताश् च वानराः || ६-५७-९
न सहिष्यन्ति ते नादम् सिम्ह नादम् इव द्विपाः | 
विद्रुते च बले तस्मिन् रामह् सौमित्रिणा सह || ६-५७-१०
अवशस्ते निरालम्बह् प्रहस्त वशम् एष्यति | 
आपत् संशयिता श्रेयो न अत्र निह्संशयी कृता || ६-५७-११
प्रतिलोम अनुलोमम् वा यद् वा नो मन्यसे हितम् | 
रावणेन एवम् उक्तस् तु प्रहस्तो वाहिनी पतिः || ६-५७-१२
राक्षस इन्द्रम् उवाच इदम् असुर इन्द्रम् इव उशना | 
राजन् मन्त्रित पूर्वम् नह् कुशलैह् सह मन्त्रिभिः || ६-५७-१३
विवादसः च अपि नो वृत्तह् समवेक्ष्य परस्परम् | 
प्रदानेन तु सीतायाह् श्रेयो व्यवसितम् मया || ६-५७-१४
अप्रदाने पुनर् युद्धम् दृष्टम् एतत् तथैव नः | 
सो अहम् दानैश् च मानैश् च सततम् पूजितस् त्वया || ६-५७-१५
सान्त्वैसः च विविधैह् काले किम् न कुर्याम् प्रियम् तव | 
न हि मे जीवितम् रक्ष्यम् पुत्र दार धनानि वा || ६-५७-१६
त्वम् पश्य माम् जुहूषन्तम् त्वद् अर्थे जीवितम् युधि | 
एवम् उक्त्वा तु भर्तारम् रावणम् वाहिनी पतिः || ६-५७-१७
उवाचेदम् बलाध्यक्षान् प्रहस्तह् पुरतः स्थितान् | 
समानयत मे शीघ्रम् राक्षसानाम् महद् बलम् || ६-५७-१८
मद् बाण अशनि वेगेन हतानाम् तु रण अजिरे |
अद्य तृप्यन्तु मांसेन पक्षिणह् कानन ओकसाम् || ६-५७-१९ 
तस्य तद्वचनम् श्रुत्वा बलाध्यक्षा महाबलाः |
बलम् उद्योजयाम् आसुस् तस्मिन् राक्षस मन्दिरे || ६-५७-२० 
सा बभूव मुहूर्तेन तिग्म नाना विध आयुधैः |
लन्का राक्षस वीरैस् तैर् गजैर् इव समाकुला || ६-५७-२१ 
हुत अशनम् तर्पयताम् ब्राह्मणांश् च नमस्यताम् |
आज्य गन्ध प्रतिवहह् सुरभिर् मारुतो ववौ || ६-५७-२२ 
स्रजसः च विविध आकारा जगृहुस् त्व् अभिमन्त्रिताः |
सम्ग्राम सज्जाः सम्हृष्टा धारयन् राक्षसास् तदा || ६-५७-२३ 
सधनुष्काह् कवचिनो वेगाद् आप्लुत्य राक्षसाः |
रावणम् प्रेक्ष्य राजानम् प्रहस्तम् पर्यवारयन् || ६-५७-२४ 
अथ आमन्त्र्य च राजानम् भेरीम् आहत्य भैरवाम् |
आरुरोह रथम् दिव्यम् प्रहस्तह् सज्ज कल्पितम् || ६-५७-२५
हयैर् महा जवैर् युक्तम् सम्यक् सूत सुसम्युतम् |
महा जलद निर्घोषम् साक्षाच् चन्द्र अर्क भास्वरम् || ६-५७-२६
उरग ध्वज दुर्धर्षम् सुवरूथम् स्वपस्करम् |
सुवर्ण जाल सम्युक्तम् प्रहसन्तम् इव श्रिया || ६-५७-२७ 
ततस् तम् रथम् आस्थाय रावण अर्पित शासनः |
लन्काया निर्ययौ तूर्णम् बलेन महता वृतः || ६-५७-२८ 
ततो दुंदुभि निर्घोषह् पर्जन्य निनद उपमः || ६-५७-२९
शुश्रुवे शन्ख शब्दश् च प्रयाते वाहिनी पतौ | 
निनदन्तः स्वरान् घोरान् राक्षसा जग्मुर् अग्रतः || ६-५७-३०
भीम रूपा महा कायाह् प्रहस्तस्य पुरह् सराः | 
नरान्तकः कुम्भहनुर्महानादः समुन्नतः | ६-५७-३१
प्रहस्तसचिवा ह्येते निर्ययुः परिवार्य तम् | 
व्यूढेन एव सुघोरेण पूर्व द्वारात् स निर्ययौ || ६-५७-३२
गज यूथ निकाशेन बलेन महता वृतः | 
सागर प्रतिम ओघेन वृतस् तेन बलेन सः || ६-५७-३३
प्रहस्तो निर्ययौ तूर्णम् क्रुद्धह् काल अन्तक उपमः | 
तस्य निर्याण घोषेण राक्षसानाम् च नर्दताम् || ६-५७-३४
लन्कायाम् सर्व भूतानि विनेदुर् विकृतैह् स्वरैः | 
व्यभ्रम् आकाशम् आविश्य मांस शोणित भोजनाः || ६-५७-३५
मण्डलान्य् अपसव्यानि खगाश् चक्रू रथम् प्रति | 
वमन्त्यह् पावक ज्वालाह् शिवा घोरा ववाशिरे || ६-५७-३६
अन्तरिक्षात् पपात उल्का वायुश् च परुषो ववौ | 
अन्योन्यम् अभिसम्रब्धा ग्रहाश् च न चकाशिरे || ६-५७-३७
मेघाश्च खरनिर्घोषा रथस्योपरि रक्षसः |
ववर्षू रुधिरम् च अस्य सिषिचुश् च पुरह् सरान् || ६-५७-३८ 
केतु मूर्धनि गृध्रो अस्य विलीनो दक्षिणा मुखः |
नदन्नुभयतः पार्श्वं समग्रामहरत्प्रभाम् || ६-५७-३९ 
सारथेर् बहुशसः च अस्य सम्ग्रामम् अवगाहतः |
प्रतोदो न्यपतद्द् हस्तात् सूतस्य हय सादिनः || ६-५७-४० 
निर्याण श्रीश् च या अस्य आसीद् भास्वरा च सुदुर्लभा |
सा ननाश मुहूर्तेन समे च स्खलिता हयाः || ६-५७-४१ 
प्रहस्तम् त्व् अभिनिर्यान्तम् प्रख्यात बल पौरुषम् |
युधि नाना प्रहरणा कपि सेना अभ्यवर्तत || ६-५७-४२ 
अथ घोषह् सुतुमुलो हरीणाम् समजायत |
वृक्षान् आरुजताम् चैव गुर्वीश् च अगृह्णताम् शिलाः || ६-५७-४३ 
नदताम् राक्षसानां च वानराणाम् च गर्जताम् |
उभे प्रमुदिते सैन्ये रक्षो गण वन ओकसाम् || ६-५७-४४
वेगितानाम् समर्थानाम् अन्योन्य वध कान्क्षिणाम् |
परस्परम् च आह्वयताम् निनादह् श्रूयते महान् || ६-५७-४५ 
ततः प्रहस्तः कपि राज वाहिनीम् |
अभि प्रतस्थे विजयाय दुर्मतिः |
विवृद्ध वेगाम् च विवेश ताम् चमूम् |
यथा मुमूर्षुह् शलभो विभावसुम् || ६-५७-४६ 
इत्यार्षे श्रीमद्रामायणे आदिकाव्ये युद्धकाण्डे सप्तपञ्चाशः सर्गः 
ततः प्रहस्तं निर्यान्तम् दृष्ट्वा रणकृतोद्यमम् |
उवाच पस्मितं रामो विभीषणमरिंदमः || ६-५८-१ 
क एष सुमहाकायो बलेन महता वृतः |
आगच्छति महावेगः किम्रूपबलपौरुषः || ६-५८-२
आचक्ष्व मे महाबाहो वीर्यवन्तम् निशाचरम् | 
राघवस्य वचः श्रुत्वा प्रत्युवाच विभीषणः || ६-५८-३
एष सेनापतिस्तस्य प्रहस्तो नाम राक्ससः |
लङ्कायाम् राक्षसेन्द्रस्य त्रिभागबलसंवृतः || ६-५८-४
वीर्यवानस्त्रविच्छूरः सुप्रख्यातपराक्रमः | 
ततः प्रहस्तम् निर्यान्तम् भीमम् भीम पराक्रमम् || ६-५८-५
गर्जन्तम् सुमहा कायम् राक्षसैर् अभिसम्वृतम् |
ददर्श महती सेना वानराणाम् बलीयसाम् || ६-५८-६
अभिसम्जात रोषाणाम् प्रहस्तम् अभिगर्जताम् | 
खड्ग शक्त्य् अष्टि बाणाश् च शूलानि मुसलानि च || ६-५८-७
गदाश्च परिघाह् प्रासा विविधाश् च परश्वधाः |
धनूम्षि च विचित्राणि राक्षसानाम् जय एषिणाम् || ६-५८-८
प्रगृहीतान्य् अशोभन्त वानरान् अभिधावताम् | 
जगृहुः पादपांश् च अपि पुष्पितान् वानर ऋषभाः || ६-५८-९
शिलाश्च विपुला दीर्घा योद्धु कामाह् प्लवम् गमाः | 
तेषाम् अन्योन्यम् आसाद्य सम्ग्रामह् सुमहान् अभूत् || ६-५८-१०
बहूनाम् अश्म वृष्टिम् च शर वृष्टिम् च वर्षताम् | 
बहवो राक्षसा युद्धे बहून् वानर यूथपान् || ६-५८-११
वानरा राक्षसांश् च अपि निजघ्नुर् बहवो बहून् | 
शूलैः प्रमथिताह् केचित् केचित् तु परम आयुधैः || ६-५८-१२
परिघैर् आहताह् केचित् केचिच् चिन्नाह् परश्वधैः | 
निरुच्च्वासाह् पुनह् केचित् पतिता धरणी तले || ६-५८-१३
विभिन्न हृदयाह् केचिद् इषु सम्तान संदिताः | 
केचिद् द्विधा कृताह् खड्गैः स्फुरन्तः पतिता भुवि || ६-५८-१४
वानरा राक्षसैः शूलैः पार्श्वतश् च विदारिताः | 
वानरैसः च अपि सम्क्रुद्धै राक्षस ओघाः समन्ततः || ६-५८-१५
पादपैर् गिरि शृन्गैश् च सम्पिष्टा वसुधा तले | 
वज्र स्पर्श तलैर् हस्तैर् मुष्टिभिश् च हता भृशम् || ६-५८-१६
वमन् शोणितम् आस्येभ्यो विशीर्ण दशन ईक्षणः | 
आर्त स्वरम् च स्वनताम् सिम्ह नादम् च नर्दताम् || ६-५८-१७
बभूव तुमुलः शब्दो हरीणाम् रक्षसाम् युधि | 
वानरा राक्षसाह् क्रुद्धा वीर मार्गम् अनुव्रताः || ६-५८-१८
विवृत्त नयनाह् क्रूराश् चक्रुह् कर्माण्य् अभीतवत् | 
नर अन्तकः कुम्भ हनुर् महा नादह् समुन्नतः || ६-५८-१९
एते प्रहस्त सचिवाह् सर्वे जघ्नुर् वन ओकसः | 
तेषाम् आपतताम् शीघ्रम् निघ्नताम् च अपि वानरान् || ६-५८-२०
द्विविदो गिरि शृन्गेण जघान एकम् नर अन्तकम् | 
दुर्मुखः पुनर् उत्पाट्य कपिः स विपुल द्रुमम् || ६-५८-२१
राक्षसम् क्षिप्र हस्तस् तु समुन्नतम् अपोथयत् | 
जाम्बवांस् तु सुसम्क्रुद्धः प्रगृह्य महतीम् शिलाम् || ६-५८-२२
पातयाम् आस तेजस्वी महा नादस्य वक्षसि | 
अथ कुम्भ हनुस् तत्र तारेण आसाद्य वीर्यवान् || ६-५८-२३
वृक्षेण अभिहतो मूर्ध्नि प्राणांस् तत्याज राक्षसः | 
अमृष्यमाणस् तत् कर्म प्रहस्तो रथम् आस्थितः || ६-५८-२४
चकार कदनम् घोरम् धनुष् पाणिर् वन ओकसाम् | 
आवर्त;इव सम्जज्ने;उभयोह् सेनयोस् तदा || ६-५८-२५
क्षुभितस्य अप्रमेयस्य सागरस्य इव निस्वनः | 
महता हि शर ओघेण प्रहस्तो युद्ध कोविदः || ६-५८-२६
अर्दयाम् आस सम्क्रुद्धो वानरान् परम आहवे | 
वानराणाम् शरीरैस् तु राक्षसानाम् च मेदिनी || ६-५८-२७
बभूव निचिता घोरा पतितैर् इव पर्वतैः | 
सा मही रुधिर ओघेण प्रच्चन्ना सम्प्रकाशते || ६-५८-२८
संचन्ना माधवे मासि पलाशैर् इव पुष्पितैः | 
हरि वीर ओघ वप्राम् तु भग्न आयुध महा द्रुमाम् || ६-५८-२९
शोणित ओघ महा तोयाम् यम सागर गामिनीम् |
यकृत् प्लीह महा पन्काम् विनिकीर्ण अन्त्र शैबलाम् || ६-५८-३०
भिन्न काय शिरो मीनाम् अन्ग अवयव शाड्वलाम् |
गृध्र हंस गण आकीर्णाम् कन्क सारस सेविताम् || ६-५८-३१
मेधः फेन समाकीर्णाम् आर्त स्तनित निस्वनाम् |
ताम् कापुरुष दुस्ताराम् युद्ध भूमिमयीम् नदीम् || ६-५८-३२
नदीम् इव घन अपाये हंस सारस सेविताम् |
राक्षसाह् कपि मुख्याश् च तेरुस् ताम् दुस्तराम् नदीम् || ६-५८-३३
यथा पद्म रजो ध्वस्ताम् नलिनीम् गज यूथपाः | 
ततः सृजन्तम् बाण ओघान् प्रहस्तम् स्यन्दने स्थितम् || ६-५८-३४
ददर्श तरसा नीलो विनिघ्नन्तम् प्लवम् गमान् | 
उद्धूत इव वायुः खे महादभ्रबलं बलात् || ६-५८-३५
समीक्ष्याभिद्रुतम् युद्धे प्रहस्तो वाहिनीपतिः |
रथेनादित्यवर्णेन नीलमेवाभिदुद्रुवे || ६-५८-३६ 
स धनुर्धन्विनां श्रेष्ठो विकृष्य परमाहवे || ६-५८-३७
नीलाय व्यसृजद्बाणान् प्रहस्तो वाहिनीपतिः | 
ते प्रेत्य निशिखा नीलं विनिर्भिद्य समाहिताः || ६-५८-३८
महीम् जग्मुर्महावेगा रोषिता इव पन्नगाः | 
नीलः शरैरभिहतो निशितैर्ज्वलनोपमैः || ६-५८-३९
स तम् परम दुर्धर्षम् आपतन्तम् महा कपिः |
प्रहस्तम् ताडयाम् आस वृक्षम् उत्पाट्य वीर्यवान् || ६-५८-४० 
तस्य बाणगणानेव राक्षसस्य दुरात्मनः |
अपारयन् वारयितुम् प्रत्यगृह्णान् निमीलितः || ६-५८-४१ 
यथैव गो वृषो वर्षम् शारदम् शीघ्रमागतम् |
एवम् एव प्रहस्तस्य शर वर्षम् दुरासदम् || ६-५८-४२
निमीलित अक्षः सहसा नीलः सेहे सुदारुणम् | 
रोषितः शर वर्षेण सालेन महता महान् |
प्रजघान हयान् नीलह् प्रहस्तस्य मनो जवान् || ६-५८-४३ 
ततो रोषपरीतात्मा धनुस्तस्य दुरात्मनः |
बभञ्ज तरसा नीलो ननाद च पुनः पुनः || ६-५८-४४ 
विधनुस् तु कृतस् तेन प्रहस्तो वाहिनी पतिः |
प्रगृह्य मुसलम् घोरम् स्यन्दनाद् अवपुप्लुवे || ६-५८-४५ 
ताव् उभौ वाहिनी मुख्यौ जात रोषौ तरस्विनौ |
स्थितौ क्षतज दिग्ध अन्गौ प्रभिन्नाव् इव कुन्जरौ || ६-५८-४६ 
उल्लिखन्तौ सुतीक्ष्णाभिर् दम्ष्ट्राभिर् इतरेतरम् |
सिम्ह शार्दूल सदृशौ सिम्ह शार्दूल चेष्टितौ || ६-५८-४७
विक्रान्त विजयौ वीरौ समरेष्व् अनिवर्तिनौ |
कान्क्षमाणौ यशः प्राप्तुम् वृत्र वासवयोः समौ || ६-५८-४८ 
आजघान तदा नीलम् ललाटे मुसलेन सः |
प्रहस्तः परम् आयस्तस् तस्य सुस्राव शोणितम् || ६-५८-४९ 
ततः शोणित दिग्ध अन्गह् प्रगृह्य सुमहा तरुम् |
प्रहस्तस्य उरसि क्रुद्धो विससर्ज महा कपिः || ६-५८-५० 
तम् अचिन्त्य प्रहारम् स प्रगृह्य मुसलम् महत् |
अभिदुद्राव बलिनम् बली नीलम् प्लवम् गमम् || ६-५८-५१ 
तम् उग्र वेगम् सम्रब्धम् आपतन्तम् महा कपिः |
ततः सम्प्रेक्ष्य जग्राह महा वेगो महा शिलाम् || ६-५८-५२ 
तस्य युद्ध अभिकामस्य मृधे मुसल योधिनः |
प्रहस्तस्य शिलाम् नीलो मूर्ध्नि तूर्णम् अपातयत् || ६-५८-५३ 
नीलेन कपिमुख्येन विमुक्ता महती शिला |
बिभेद बहुधा घोरा प्रहस्तस्य शिरस् तदा || ६-५८-५४ 
स गत असुर् गत श्रीको गत सत्त्वो गत इन्द्रियः |
पपात सहसा भूमौ चिन्न मूल;इव द्रुमः || ६-५८-५५ 
विभिन्न शिरसस् तस्य बहु सुस्राव शोणितम् |
शरीराद् अपि सुस्राव गिरेह् प्रस्रवणम् यथा || ६-५८-५६ 
हते प्रहस्ते नीलेन तद् अकम्प्यम् महद् बलम् |
रक्षसाम् अप्रहृष्टानाम् लन्काम् अभिजगाम ह || ६-५८-५७ 
न शेकुः समवस्थातुम् निहते वाहिनी पतौ |
सेतु बन्धम् समासाद्य विशीर्णम् सलिलम् यथा || ६-५८-५८ 
हते तस्मिंसः चमू मुख्ये राक्षसस् ते निरुद्यमाः |
रक्षः पति गृहम् गत्वा ध्यान मूकत्वम् आगताः || ६-५८-५९
प्रप्ताः शोकार्णावम् तीव्रम् विसम्ज्ञा इव ते.भवन् | 
ततस् तु नीलो विजयी महा बलः |
प्रशस्यमानः स्वकृतेन कर्मणा |
समेत्य रामेण सलक्ष्मणेन |
प्रहृष्ट रूपस् तु बभूव यूथपः || ६-५८-६० 
इत्यार्षे श्रीमद्रामायणे आदिकाव्ये युद्धकाण्डे अष्टपञ्चाशः सर्गः 
तस्मिन् हते राक्षस सैन्य पाले |
प्लवम् गमानाम् ऋषभेण युद्धे |
भीम आयुधम् सागर तुल्य वेगम् |
विदुद्रुवे राक्षस राज सैन्यम् || ६-५९-१ 
गत्वा तु रक्षो अधिपतेह् शशंसुह् |
सेना पतिम् पावक सूनु शस्तम् |
तच् च अपि तेषाम् वचनम् निशम्य |
रक्षो अधिपह् क्रोध वशम् जगाम || ६-५९-२ 
सम्ख्ये प्रहस्तम् निहतम् निशम्य |
शोक अर्दितह् क्रोध परीत चेताह् |
उवाच तान् नैरृत योध मुख्यान् |
इन्द्रो यथा च अमर योध मुख्यान् || ६-५९-३ 
न अवज्ना रिपवे कार्या यैर् इन्द्र बल सूदनह् |
सूदितह् सैन्य पालो मे सानुयात्रह् सकुन्जरह् || ६-५९-४ 
सो अहम् रिपु विनाशाय विजयाय अविचारयन् |
स्वयम् एव गमिष्यामि रण शीर्षम् तद् अद्भुतम् || ६-५९-५ 
अद्य तद् वानर अनीकम् रामम् च सह लक्ष्मणम् |
निर्दहिष्यामि बाण ओघैर् वनम् दीप्तैर् इव अग्निभिह् || ६-५९-६
अद्य सम्तर्पयिष्यामि पृथिवीम् कपिशोणितैः | 
स;एवम् उक्त्वा ज्वलन प्रकाशम् |
रथम् तुरम्ग उत्तम राजि युक्तम् |
प्रकाशमानम् वपुषा ज्वलन्तम् |
समारुरोह अमर राज शत्रुह् || ६-५९-७ 
स शन्ख भेरी पटह प्रणादैर् |
आस्फोटित क्ष्वेडित सिम्ह नादैह् |
पुण्यैह् स्तवैश् च अप्य् अभिपूज्यमानस् |
स्तदा ययौ राक्षस राज मुख्यह् || ६-५९-८ 
स नीलजीमूतनिकाशरूपै |
र्मांस अशनैह् पावक दीप्त नेत्रैह् |
बभौ वृतो राक्षस राज मुख्यैर् |
भूतैर् वृतो रुद्र;इव अमर ईशह् || ६-५९-९ 
ततो नगर्याह् सहसा महा ओजा |
निष्क्रम्य तद् वानर सैन्यम् उग्रम् |
महा अर्णव अभ्र स्तनितम् ददर्श |
समुद्यतम् पादप शैल हस्तम् || ६-५९-१० 
तद् राक्षस अनीकम् अतिप्रचण्डम् |
आलोक्य रामो भुजग इन्द्र बाहुह् |
विभीषणम् शस्त्रभृताम् वरिष्ठम् |
उवाच सेना अनुगतह् पृथु श्रीह् || ६-५९-११ 
नाना पताका ध्वज शस्त्र जुष्टम् |
प्रास असि शूल आयुध चक्र जुष्टम् |
सैन्यम् नग इन्द्र उपम नाग जुष्टम् |
कस्य इदम् अक्षोभ्यम् अभीरु जुष्टम् || ६-५९-१२ 
ततस् तु रामस्य निशम्य वाक्यम् |
विभीषणह् शक्र समान वीर्यह् |
शशंस रामस्य बल प्रवेकम् |
महात्मनाम् राक्षस पुम्गवानाम् || ६-५९-१३ 
यो असौ गज स्कन्ध गतो महात्मा |
नव उदित अर्क उपम ताम्र वक्त्रह् |
प्रकम्पयन् नाग शिरो अभ्युपैति ह्य् |
अकम्पनम् त्व् एनम् अवेहि राजन् || ६-५९-१४ 
यो असौ रथस्थो मृग राज केतुर् |
धून्वन् धनुह् शक्र धनुह् प्रकाशम् |
करी इव भात्य् उग्र विवृत्त दम्ष्ट्रह् |
स;इन्द्रजिन् नाम वर प्रधानह् || ६-५९-१५ 
यश् च एष विन्ध्य अस्त महा इन्द्र कल्पो |
धन्वी रथस्थो अतिरथो अतिवीर्यह् |
विस्फारयंश् चापम् अतुल्य मानम् |
नाम्ना अतिकायो अतिविवृद्ध कायह् || ६-५९-१६ 
यो असौ नव अर्क उदित ताम्र चक्षुर् |
आरुह्य घण्टा निनद प्रणादम् |
गजम् खरम् गर्जति वै महात्मा |
महा उदरो नाम स;एष वीरह् || ६-५९-१७ 
यो असौ हयम् कान्चन चित्र भाण्डम् |
आरुह्य संध्या अभ्र गिरि प्रकाशम् |
प्रासम् समुद्यम्य मरीचि नद्धम् |
पिशाच;एष अशनि तुल्य वेगह् || ६-५९-१८ 
यश् च एष शूलम् निशितम् प्रगृह्य |
विद्युत् प्रभम् किम्कर वज्र वेगम् |
वृष इन्द्रम् आस्थाय गिरि प्रकाशम् |
आयाति सो असौ त्रिशिरा यशस्वी || ६-५९-१९ 
असौ च जीमूत निकाश रूपह् |
कुम्भह् पृथु व्यूढ सुजात वक्षाह् |
समाहितह् पन्नग राज केतुर् |
विस्फारयन् भाति धनुर् विधून्वन् || ६-५९-२० 
यश् च एष जाम्बू नद वज्र जुष्टम् |
दीप्तम् सधूमम् परिघम् प्रगृह्य |
आयाति रक्षो बल केतु भूतह् |
सो असौ निकुम्भो अद्भुत घोर कर्मा || ६-५९-२१ 
यश् च एष चाप असि शर ओघ जुष्टम् |
पताकिनम् पावक दीप्त रूपम् |
रथम् समास्थाय विभात्य् उदग्रो |
नर अन्तको असौ नग शृन्ग योधी || ६-५९-२२ 
यश् च एष नाना विध घोर रूपैर् |
व्याघ्र उष्ट्र नाग इन्द्र मृग इन्द्र वक्त्रैह् |
भूतैर् वृतो भाति विवृत्त नेत्रैह् |
सो असौ सुराणाम् अपि दर्प हन्ता || ६-५९-२३
यत्र एतद् इन्दु प्रतिमम् विभातिच् |
चत्त्रम् सितम् सूक्ष्म शलाकम् अग्र्यम् |
अत्र एष रक्षो अधिपतिर् महात्मा |
भूतैर् वृतो रुद्र;इव अवभाति || ६-५९-२४ 
असौ किरीटी चल कुण्डल आस्यो |
नाग इन्द्र विन्ध्य उपम भीम कायह् |
महा इन्द्र वैवस्वत दर्प हन्ता |
रक्षो अधिपह् सूर्य;इव अवभाति || ६-५९-२५ 
प्रत्युवाच ततो रामो विभीषणम् अरिम् दमम् |
अहो दीप्तो महा तेजा रावणो राक्षस ईश्वरह् || ६-५९-२६ 
आदित्य;इव दुष्प्रेक्ष्यो रश्मिभिर् भाति रावणह् |
सुव्यक्तम् लक्षये ह्य् अस्य रूपम् तेजह् समावृतम् || ६-५९-२७ 
देव दानव वीराणाम् वपुर् न एवम् विधम् भवेत् |
यादृशम् राक्षस इन्द्रस्य वपुर् एतत् प्रकाशते || ६-५९-२८ 
सर्वे पर्वत सम्काशाह् सर्वे पर्वत योधिनह् |
सर्वे दीप्त आयुध धरा योधश् च अस्य महा ओजसह् || ६-५९-२९ 
भाति राक्षस राजो असौ प्रदीप्तैर् भीम विक्रमैह् |
भूतैह् परिवृतस् तीक्ष्णैर् देहवद्भिर् इव अन्तकह् || ६-५९-३० 
दिष्ट्यायमद्य पापात्मा मम दृष्टिपथम् गतः |
अद्य क्रोधं विमोक्ष्यामि सीताहरणसम्भवम् || ६-५९-३१ 
एवम् उक्त्वा ततो रामो धनुर् आदाय वीर्यवान् |
लक्ष्मण अनुचरस् तस्थौ समुद्धृत्य शर उत्तमम् || ६-५९-३२ 
ततह् स रक्षो अधिपतिर् महात्मा |
रक्षांसि तान्य् आह महा बलानि |
द्वारेषु चर्या गृह गोपुरेषु |
सुनिर्वृतास् तिष्ठत निर्विशन्काह् || ६-५९-३३ 
इहागतम् माम् सहितम् भवद्भि |
र्वनौकसश्चिद्रमित्दम् विदित्वा |
शून्याम् पुरीम् दुष्प्रसहाम् प्रमथ्य |
प्रधर्षयेयुः सहसा समेताः || ६-५९-३४ 
विसर्जयित्वा सहसा ततस् तान् |
गतेषु रक्षह्सु यथानियोगम् |
व्यदारयद् वानर सागर ओघम् |
महा झषह् पूर्मम् इव अर्णव ओघम् || ६-५९-३५ 
तम् आपतन्तम् सहसा समीक्ष्य |
दीप्त इषु चापम् युधि राक्षस इन्द्रम् |
महत् समुत्पाट्य मही धर अग्रम् |
दुद्राव रक्षो अधिपतिम् हरि ईशह् || ६-५९-३६ 
तत् शैल शृन्गम् बहु वृक्ष सानुम् |
प्रगृह्य चिक्षेप निशा चराय |
तम् आपतन्तम् सहसा समीक्ष्य |
बिभेद बाणैस् तपनीय पुन्खैह् || ६-५९-३७ 
तस्मिन् प्रवृद्ध उत्तम सानु वृक्षे |
शृन्गे विकीर्णे पतिते पृथिव्याम् |
महा अहि कल्पम् शरम् अन्तक आभम् |
समाददे राक्षस लोक नाथह् || ६-५९-३८ 
स तम् गृहीत्वा अनिल तुल्य वेगम् |
सविस्फुलिन्ग ज्वलन प्रकाशम् |
बाणम् महा इन्द्र अशनि तुल्य वेगम् |
चिक्षेप सुग्रीव वधाय रुष्टह् || ६-५९-३९ 
स सायको रावण बाहु मुक्तह् |
शक्र अशनि प्रख्य वपुह् शित अग्रह् |
सुग्रीवम् आसाद्य बिभेद वेगाद् |
गुह ईरिता क्रौचम् इव उग्र शक्तिह् || ६-५९-४० 
स सायक आर्तो विपरीत चेताह् |
कूजन् पृथिव्याम् निपपात वीरह् |
तम् प्रेक्ष्य भूमौ पतितम् विसम्ज्मम् |
नेदुह् प्रहृष्टा युधि यातु धानाह् || ६-५९-४१ 
ततो गव अक्षो गवयह् सुदम्ष्ट्रस् |
तथा ऋषभो ज्योति मुखो नलश् च |
शैलान् समुद्यम्य विवृद्ध कायाह् |
प्रदुद्रुवुस् तम् प्रति राक्षस इन्द्रम् || ६-५९-४२ 
तेषाम् प्रहारान् स चकार मेघान् |
रक्षो अधिपो बाण गणैह् शित अग्रैह् |
तान् वानर इन्द्रान् अपि बाण जालैर् |
बिभेद जाम्बू नद चित्र पुन्खैह् || ६-५९-४३ 
ते वानर इन्द्रास् त्रिदश अरि बाणैर् |
भिन्ना निपेतुर् भुवि भीम रूपाह् |
ततस् तु तद् वानर सैन्यम् उग्रम् |
प्रच्चादयाम् आस स बाण जालैह् || ६-५९-४४ 
ते वध्यमानाह् पतित अग्र्य वीरा |
नानद्यमाना भय शल्य विद्धाह् |
शाखा मृगा रावण सायक आर्ता |
जग्मुह् शरण्यम् शरणम् स्म रामम् || ६-५९-४५ 
ततो महात्मा स धनुर् धनुष्मान् |
आदाय रामह् सहरा जगाम |
तम् लक्ष्मणह् प्रान्जलिर् अभ्युपेत्य |
उवाच वाक्यम् परम अर्थ युक्तम् || ६-५९-४६ 
कामम् आर्यह् सुपर्याप्तो वधाय अस्य दुरात्मनह् |
विधमिष्याम्य् अहम् नीचम् अनुजानीहि माम् विभो || ६-५९-४७ 
तम् अब्रवीन् महा तेजा रामह् सत्य पराक्रमह् |
गच्च यत्न परश् च अपि भव लक्ष्मण सम्युगे || ६-५९-४८ 
रावणो हि महा वीर्यो रणे अद्भुत पराक्रमह् |
त्रैलोक्येन अपि सम्क्रुद्धो दुष्प्रसह्यो न संशयह् || ६-५९-४९ 
तस्य चिद्राणि मार्गस्व स्वच् चिद्राणि च गोपय |
चक्षुषा धनुषा यत्नाद् रक्ष आत्मानम् समाहितह् || ६-५९-५० 
राघवस्य वचह् श्रुत्वा सम्परिष्वज्य पूज्य च |
अभिवाद्य ततो रामम् ययौ सौमित्रिर् आहवम् || ६-५९-५१ 
स रावणम् वारण हस्त बाहुर् |
ददर्श दीप्त उद्यत भीम चापम् |
प्रच्चादयन्तम् शरवृष्टि जालैस् |
तान् वानरान् भिन्न विकीर्ण देहान् || ६-५९-५२ 
तम् आलोक्य महा तेजा हनूमान् मारुत आत्मजा |
निवार्य शर जालानि प्रदुद्राव स रावणम् || ६-५९-५३ 
रथम् तस्य समासाद्य भुजम् उद्यम्य दक्षिणम् |
त्रासयन् रावणम् धीमान् हनूमान् वाक्यम् अब्रवीत् || ६-५९-५४ 
देव दानव गन्धर्वा यक्षाश् च सह राक्षसैह् |
अवध्यत्वात् त्वया भग्ना वानरेभ्यस् तु ते भयम् || ६-५९-५५ 
एष मे दक्षिणो बाहुह् पन्च शाखह् समुद्यतह् |
विधमिष्यति ते देहाद् भूत आत्मानम् चिर उषितम् || ६-५९-५६ 
श्रुत्वा हनूमतो वाक्यम् रावणो भीम विक्रमह् |
सम्रक्त नयनह् क्रोधाद् इदम् वचनम् अब्रवीत् || ६-५९-५७ 
क्षिप्रम् प्रहर निह्शन्कम् स्थिराम् कीर्तिम् अवाप्नुहि |
ततस् त्वाम् ज्नाति विक्रान्तम् नाशयिष्यामि वानर || ६-५९-५८ 
रावणस्य वचह् श्रुत्वा वायु सूनुर् वचो अब्रवीत् |
प्रहृतम् हि मया पूर्वम् अक्षम् स्मर सुतम् तव || ६-५९-५९ 
एवम् उक्तो महा तेजा रावणो राक्षस ईश्वरह् |
आजघान अनिल सुतम् तलेन उरसि वीर्यवान् || ६-५९-६० 
स तल अभिहतस् तेन चचाल च मुहुर् मुहुह् |
आजघान अभिसम्क्रुद्धस् तलेन एव अमर द्विषम् || ६-५९-६१
आजघान च सम्क्रुद्धस्तलेनैवामरद्विषम् | 
ततस् तलेन अभिहतो वानरेण महात्मना || ६-५९-६२
दशग्रीवह् समाधूतो यथा भूमि चले अचलह् | 
सम्ग्रामे तम् तथा दृष्ट्व रावणम् तल ताडितम् || ६-५९-६३
ऋषयो वानराह् सिद्धा नेदुर् देवाह् सह असुराह् | 
अथ आश्वस्य महा तेजा रावणो वाक्यम् अब्रवीत् || ६-५९-६४
साधु वानर वीर्येण श्लाघनीयो असि मे रिपुह् | 
रावणेन एवम् उक्तस् तु मारुतिर् वाक्यम् अब्रवीत् || ६-५९-६५
धिग् अस्तु मम वीर्यम् तु यत् त्वम् जीवसि रावण | 
सकृत् तु प्रहर इदानीम् दुर्बुद्धे किम् विकत्थसे || ६-५९-६६
ततस् त्वाम् मामको मुष्टिर् नयिष्यामि यथा क्षयम् | 
ततो मारुति वाक्येन क्रोधस् तस्य तदा अज्वलत् || ६-५९-६७
सम्रक्त नयनो यत्नान् मुष्टिम् उद्यम्य दक्षिणम् |
पातयाम् आस वेगेन वानर उरसि वीर्यवान् || ६-५९-६८ 
हनूमान् वक्षसि व्यूधे संचचाल हतह् पुनह् |
विह्वलम् तम् तदा दृष्ट्वा हनूमन्तम् महा बलम् || ६-५९-६९
रथेन अतिरथह् शीघ्रम् नीलम् प्रति समभ्यगात् | 
राक्षसानामधिपतिर्दशग्रीवः || ६-५९-७०
पन्नग प्रतिमैर् भीमैह् पर मर्म अतिभेदिभिह् |
शरैर् आदीपयाम् आस नीलम् हरि चमू पतिम् || ६-५९-७१ 
स शर ओघ समायस्तो नीलह् कपि चमू पतिह् |
करेण एकेन शैल अग्रम् रक्षो अधिपतये असृजत् || ६-५९-७२ 
हनूमान् अपि तेजस्वी समाश्वस्तो महा मनाह् |
विप्रेक्षमाणो युद्ध ईप्सुह् सरोषम् इदम् अब्रवीत् || ६-५९-७३
नीलेन सह सम्युक्तम् रावणम् राक्षस ईश्वरम् |
अन्येन युध्यमानस्य न युक्तम् अभिधावनम् || ६-५९-७४ 
रावणो अपि महा तेजास् तत् शृन्गम् सप्तभिह् शरैह् |
आजघान सुतीक्ष्ण अग्रैस् तद् विकीर्णम् पपात ह || ६-५९-७५ 
तद् विकीर्णम् गिरेह् शृन्गम् दृष्ट्वा हरि चमू पतिह् |
काल अग्निर् इव जज्वाल क्रोधेन पर वीरहा || ६-५९-७६ 
सो अश्व कर्णान् धवान् सालांश् चूतांश् च अपि सुपुष्पितान् |
अन्यांश् च विविधान् वृक्षान् नीलश् चिक्षेप सम्युगे || ६-५९-७७ 
स तान् वृक्षान् समासाद्य प्रतिचिच्चेद रावणह् |
अभ्यवर्षत् सुघोरेण शर वर्षेण पावकिम् || ६-५९-७८ 
अभिवृष्टह् शर ओघेण मेघेन इव महा अचलह् |
ह्रस्वम् कृत्वा तदा रूपम् ध्वज अग्रे निपपात ह || ६-५९-७९ 
पावक आत्मजम् आलोक्य ध्वज अग्रे समवस्थितम् |
जज्वाल रावणह् क्रोधात् ततो नीलो ननाद ह || ६-५९-८० 
ध्वज अग्रे धनुषश् च अग्रे किरीट अग्रे च तम् हरिम् |
लक्ष्मणो अथ हनूमांश् च दृष्ट्वा रामश् च विस्मिताह् || ६-५९-८१ 
रावणो अपि महा तेजाह् कपि लाघव विस्मितह् |
अस्त्रम् आहारयाम् आस दीप्तम् आग्नेयम् अद्भुतम् || ६-५९-८२ 
ततस् ते चुक्रुशुर् हृष्टा लब्ध लक्ष्याह् प्लवम् गमाह् |
नील लाघव सम्भ्रान्तम् दृष्ट्वा रावणम् आहवे || ६-५९-८३ 
वानराणाम् च नादेन सम्रब्धो रावणस् तदा |
सम्भ्रम आविष्ट हृदयो न किंचित् प्रत्यपद्यत || ६-५९-८४ 
आग्नेयेन अथ सम्युक्तम् गृहीत्वा रावणह् शरम् |
ध्वज शीर्ष स्थितम् नीलम् उदैक्षत निशा चरह् || ६-५९-८५ 
ततो अब्रवीन् महा तेजा रावणो राक्षस ईश्वरह् |
कपे लाघव युक्तो असि मायया परया अनया || ६-५९-८६ 
जीवितम् खलु रक्षस्व यदि शक्नोषि वानर |
तानि तान्य् आत्म रूपाणि सृजसे त्वम् अनेकशह् || ६-५९-८७ 
तथा अपि त्वाम् मया मुक्तह् सायको अस्त्र प्रयोजितह् |
जीवितम् परिरक्षन्तम् जीविताद् भ्रंशयिष्यति || ६-५९-८८ 
एवम् उक्त्वा महा बाहू रावणो राक्षस ईश्वरह् |
संधाय बाणम् अस्त्रेण चमू पतिम् अताडयत् || ६-५९-८९ 
सो अस्त्र युक्तेन बाणेन नीलो वक्षसि ताडितह् |
निर्दह्यमानह् सहसा निपपात मही तले || ६-५९-९० 
पितृ माहात्म्य सम्योगाद् आत्मनश् च अपि तेजसा |
जानुभ्याम् अपतद् भूमौ न च प्राणैर् व्ययुज्यत || ६-५९-९१ 
विसम्ज्नम् वानरम् दृष्ट्वा दशग्रीवो रण उत्सुकह् |
रथेन अम्बुद नादेन सौमित्रिम् अभिदुद्रुवे || ६-५९-९२ 
आसाद्य रणमध्ये तं वारैत्वा स्थितो ज्वलन् |
धनुर्विष्फारयामास राक्षसेन्द्रः प्रतापवान् || ६-५९-९३ 
तम् आह सौमित्रिर् अदीन सत्त्वो |
विस्फारयन्तम् धनुर् अप्रमेयम् |
अभेहि माम् एव निशा चर इन्द्र |
न वानरांस् त्वम् प्रति योद्धुम् अर्हसि || ६-५९-९४ 
स तस्य वाक्यम् परिपूर्ण घोषम् |
ज्या शब्दम् उग्रम् च निशम्य राजा |
आसाद्य सौमित्रिम् अवस्थितम् तम् |
कोप अन्वितम् वाक्यम् उवाच रक्षह् || ६-५९-९५ 
दिष्ट्या असि मे राघव दृष्टि मार्गम् |
प्राप्तो अन्त गामी विपरीत बुद्धिह् |
अस्मिन् क्षणे यास्यसि मृत्यु देशम् |
संसाद्यमानो मम बाण जालैह् || ६-५९-९६ 
तम् आह सौमित्रिर् अविस्मयानो |
गर्जन्तम् उद्वृत्त सित अग्र दम्ष्ट्रम् |
राजन् न गर्जन्ति महा प्रभावा |
विकत्थसे पापकृताम् वरिष्ठ || ६-५९-९७ 
जानामि वीर्यम् तव राक्षस इन्द्र |
बलम् प्रतापम् च पराक्रमम् च |
अवस्थितो अहम् शर चाप पाणिर् |
आगच्च किम् मोघ विकत्थनेन || ६-५९-९८ 
स;एवम् उक्तह् कुपितह् ससर्ज |
रक्षो अधिपह् सप्त शरान् सुपुन्खान् |
ताम्ल् लक्ष्मणह् कान्चन चित्र पुन्खैश् |
चिच्चेद बाणैर् निशित अग्र धारैह् || ६-५९-९९ 
तान् प्रेक्षमाणह् सहसा निकृत्तान् |
निकृत्त भोगान् इव पन्नग इन्द्रान् |
लन्का ईश्वरह् क्रोध वशम् जगाम |
ससर्ज च अन्यान् निशितान् पृषत्कान् || ६-५९-१०० 
स बाण वर्षम् तु ववर्ष तीव्रम् |
राम अनुजह् कार्मुक सम्प्रयुक्तम् |
क्षुर अर्ध चन्द्र उत्तम कर्णि भल्लैह् |
शरांश् च चिच्चेद न चुक्षुभे च || ६-५९-१०१ 
स बाणजालान्यपि तानि तानि |
मोघानि पश्यांस्त्रिदशारिराजः |
विसिस्मिये लक्ष्मणलाघवेन |
पुनश्च बाणान्निशितान्मुमोच || ६-५९-१०२ 
स लक्ष्मणश् च आशु शरान् शित अग्रान् |
महा इन्द्र वज्र अशनि तुल्य वेगान् |
संधाय चापे ज्वलन प्रकाशान् |
ससर्ज रक्षो अधिपतेर् वधाय || ६-५९-१०३ 
स तान् प्रचिच्चेद हि राक्षस इन्द्रश् |
चित्त्वा च ताम्ल् लक्ष्मणम् आजघान |
शरेण काल अग्नि सम प्रभेण |
स्वयम्भु दत्तेन ललाट देशे || ६-५९-१०४ 
स लक्ष्मणो रावण सायक आर्तश् |
चचाल चापम् शिथिलम् प्रगृह्य |
पुनश् च सम्ज्नाम् प्रतिलभ्य कृच्च्राच् |
चिच्चेद चापम् त्रिदश इन्द्र शत्रोह् || ६-५९-१०५ 
निकृत्त चापम् त्रिभिर् आजघान |
बाणैस् तदा दाशरथिह् शित अग्रैह् |
स सायक आर्तो विचचाल राजा |
कृच्च्राच् च सम्ज्नाम् पुनर् आससाद || ६-५९-१०६ 
स कृत्त चापह् शर ताडितश् च |
स्वेद आर्द्र गात्रो रुधिर अवसिक्तह् |
जग्राह शक्तिम् समुदग्र शक्तिह् |
स्वयम्भु दत्ताम् युधि देव शत्रुह् || ६-५९-१०७ 
स ताम् विधूम अनल सम्निकाशाम् |
वित्रासनीम् वानर वाहिनीनाम् |
चिक्षेप शक्तिम् तरसा ज्वलन्तीम् |
सौमित्रये राक्षस राष्ट्र नाथह् || ६-५९-१०८ 
ताम् आपतन्तीम् भरत अनुजो अस्त्रैर् |
जघान बाणैश् च हुत अग्नि कल्पैह् |
तथा अपि सा तस्य विवेश शक्तिर् |
भुज अन्तरम् दाशरथेर् विशालम् || ६-५९-१०९ 
स शक्तिमान् शक्तिसमाहतः सन् |
जज्वाल भूमौ स रघुप्रवीरः |
तं विह्वलन्तं सहसाभुपेत्य |
जग्राह राजा तरसा भुजाभ्याम् || ६-५९-११० 
हिमवान् मन्दरो मेरुस्त्रैलोक्यम् वा सहामरैः |
शक्यम् भुजाभ्यामुद्दर्तुम् न शक्यो भरतानुजः || ६-५९-१११ 
शक्त्याब्राह्म्या तु सौमित्रिस्ताडितोऽपि स्तनान्तरे |
विष्णोरमीमांस्यभागमात्मानं प्रत्यनुस्मरत् || ६-५९-११२ 
ततो दानवदर्पघ्नं सौमित्रिम् देवकण्टकः |
तं पीडयित्वा बाहुभ्यां न प्रभुर्णङ्घनेऽभवत् || ६-५९-११३ 
ततः क्रुद्धो वायुसुतो रावणं समभिद्रवत् |
आजघानोरसि क्रुद्धो वज्रकल्पेन मुष्टिना || ६-५९-११४ 
तेन मुष्टिप्रहारेण रावणो राक्षसेश्वरः |
जानुभ्यामगमद्भूमौ चचाल च पपात च || ६-५९-११५ 
आस्यैश्च नेत्रैः श्रवणैः पपात रुधिरं बहु |
विघार्णमानो निश्चेष्टो रथोपस्थ उपाचिशत् || ६-५९-११६ 
विसंज्ञो मूर्चितश्चासीन्न च स्थानम् समालभत् |
विसम्ज्ञम् रावणम् दृष्ट्वा समरे भीमविक्रमम् || ६-५९-११७
ऋषय् वानराश्चैव नेदुर्देवाश्च सासुराः | 
हनूमनथ तेजस्वी लक्ष्मणम् रावणार्दितम् || ६-५९-११८
अनयद्रघवाभ्याशं बाहुभ्याम् परिगृह्य तम् | 
वायुसूनोः सुहृत्त्वेन भक्त्या परमया च सः || ६-५९-११९
शत्रूणामप्रकम्प्योऽपि लघुत्वमगमत्कपेः | 
तं समुत्सृज्य सा शक्तिः सौमित्रिम् युथि निर्जितम् || ६-५९-१२०
रावणस्य रथे तस्मिन् स्थानं पुनरुपागमत् | 
रावणोऽपि महातेजाः प्राप्य सम्ज्ञां महाहवे || ६-५९-१२१
आददे निशितान् बाणान् जग्रह च महद्धनुः | 
अश्वस्तश्च विशल्यश्च लक्ष्मणः शत्रुसूदनः || ६-५९-१२२
विष्णोर्भागममीमांस्यमात्मानम् प्रत्यनुस्मरन् | 
निपातितमहावीराम् वानराणाम् महाचमूम् || ६-५९-१२३
राघवस्तु रणे दृष्ट्वा रावणम् समभिद्रवत् | 
अथैनमुपसम्गम्य हनूमान्वाक्यमब्रवीत् || ६-५९-१२४
मम पृष्ठों समारुह्य राक्षसम् शास्तुमर्हसि |
विष्णुर्यथा गरुत्मन्तमारुह्यमरवैरिणम् || ६-५९-१२५ 
तच्छ्रुत्वा रागवो वाक्यम् वायुपुत्रेण भाषितम् |
अथारुरोह सहसा हनूमन्तं महाकपिम् || ६-५९-१२६
रथस्थम् रावणम् सम्ख्ये ददर्श मनुजाधिपः | 
तमालोक्य महातेजाः प्रदुद्राव स रावणम् || ६-५९-१२७
वैरोचनमिव क्रुद्धो विष्णुरभ्युद्यतायुधः | 
ज्याशब्दमकरोत्तीव्रम् वज्रनिष्पेषनिष्ठुरम् || ६-५९-१२८
गिरा गम्भीरया रामो राक्षसेन्द्रमुवाच ह | 
तिष्ठ तिष्ठ मम त्वम् हि कृत्वा विप्रियमीदृशम् || ६-५९-१२९
क्व नु राक्षसशार्दूल गत्वा मोक्षमवाप्स्यसि | 
यदीन्द्रवैवस्वतभास्करान्वा |
स्वयमुभवैश्वानरशंकरान्वा |
गमिष्यसि त्वं दशधा दिशो वा |
तथापि मे नाद्य गतो विमोक्ष्यसे || ६-५९-१३० 
यश्चैष शक्त्या निहतस्त्वयाद्य |
गच्छन्विषादं सहसाभ्युपेत्य |
स एष रक्षोगणराज मृत्युः |
सपुत्रपौत्रस्य तवाद्य युद्धे || ६-५९-१३१ 
एतेन चात्यद्भुतदर्शनानि |
शरैर्जनस्थानकृतालयानि |
चतुर्दशान्यात्तवरायुधानि |
रक्षः सहस्राणि निषूदितानि || ६-५९-१३२ 
राघवस्य वचः श्रुत्वा राक्षसेन्द्रो महाबलः |
वायुपुत्रम् महावेगम् वहन्तं राघवं रणे || ६-५९-१३३
रोषेण महताविष्टः पूर्ववैरमनुस्मरन् |
आजघान शरैर्दीपैः कालानलशिखोपमैः || ६-५९-१३४ 
राक्षसेनाहवे तस्य ताडितस्यापि सायकैः |
स्वभावतेजोयुक्तस्य भूयस्तेजोऽभ्यवर्धत || ६-५९-१३५ 
ततो रामो महातेजा रावणेन कृतव्रणम् |
दृष्ट्वा प्लवगशार्दूलं क्रोधस्य वशमेयुवान् || ६-५९-१३६ 
तस्याभिसम्क्रम्य रथम् सचक्रम् |
साश्वध्वजच्छत्रमहापताकम् |
ससारथिम् साशनिशूलखड्गम् |
रामः प्रचिच्छेद शितैः शराग्रैः || ६-५९-१३७ 
अथेन्द्रशत्रुम् तरसा जघान |
बाणेन वज्राशनिसम्निभेन |
भुजान्तरे व्यूढसुजातरूपे |
वज्रेण मेरुं भगवानिवेन्द्रः || ६-५९-१३८ 
यो वज्रपाताशनिसंनिपाता |
न्न चुक्षुभे नापि च्चाल राजा |
स रामबाणाभिहतो भृशार्त |
श्चचाल चापं च मुमोच वीरः || ६-५९-१३९ 
तम् विह्वलन्तं प्रसमीक्ष्य रामः |
समाददे दीप्तमथार्धचन्द्रम् |
तेनार्कवर्णं सहसा किरीटं |
चिच्छेद रक्षोधिपतेर्महात्मा || ६-५९-१४० 
तं निर्विषाशीविषसंनिकाशं |
शान्तार्चिषं सूर्यमिवाप्रकाशम् |
गतश्रियं कृत्तकिरीटकूट |
मुवाच रामो युधि राक्षसेन्द्रम् || ६-५९-१४१ 
कृतं त्वया कर्म महत्सुभीमं |
हतप्रवीरश्च कृतस्त्वयाहम् |
तस्मात्परिश्रान्त इति व्यवस्य |
न्न त्वां शरैर्मऋत्युवशम् नयामि || ६-५९-१४२ 
प्रयाहि जानामि रणार्दितस्त्वं |
प्रविश्य रात्रिंचरराज लङ्काम् |
अश्वस्य निर्याहि रथी च धन्वी |
तदा बलम् प्रेक्ष्यसि मे रथस्थः || ६-५९-१४३ 
स एवमुक्तो हतदर्पहर्षो |
निकृत्तचापः स हताश्वसूतः |
शरार्दितो भग्नमहाकिरीटो |
विवेश लङ्काम् सहसा स्म राजा || ६-५९-१४४ 
तस्मिन् प्रविष्टे रजनीचरेन्द्रे |
महाबले दानवदेवशत्रौ |
हरीन् विशल्यान् सह लक्ष्मणेन |
चकार रामः परमाहवाग्रे || ६-५९-१४५ 
तस्मिन् प्रभग्ने त्रिदशेन्द्रशत्रौ |
सुरासुरा भूतगणा दिशश्च |
ससागराः सर्वमहोरगाश्च |
तथैव भूम्यम्बुच राः प्रहृष्टाः || ६-५९-१४६ 
इत्यार्षे श्रीमद्रामायणे आदिकाव्ये युद्धकाण्डे एकोनषष्टितमः सर्गः 
स प्रविश्य पुरीम् लङ्काम् रामबाणभयार्दितः |
भग्नदर्पस्तदा राजा बभूव व्यथितेन्द्रियः || ६-६०-१ 
मातङ्ग इव सिम्हेन गरुडेनेव पन्नगः |
अभिभूतोऽभवद्राजा राघवेण महात्मना || ६-६०-२ 
ब्रह्मदण्डप्रतीकानाम् विद्युच्चलितवर्चसाम् |
स्मतन् राघवबाणानाम् विव्यथे राक्षसेश्वरः || ६-६०-३ 
स काञ्चनमयम् दिव्यमाश्रित्य परमासनम् |
विप्रेक्षमाणो रक्षांसि रावणो वाक्यमब्रवीत् || ६-६०-४ 
सर्वम् तत्खलु मे मोघम् यत्तप्तम् परमम् तपः |
यत्समानो महेन्द्रेण मानुषेण विनिर्जितः || ६-६०-५ 
इदम् तद्ब्रह्मणो घोरम् वाक्यम् मामभ्युपस्थितम् |
मानुषेभ्यो विजानीहि भयम् त्वमिति तत्तथा || ६-६०-६ 
देवदानवगन्धर्वैर्यक्षराक्षसपन्नगैः |
अवध्यत्वम् मया प्राप्तम् मानुषेभ्यो न याचितम् || ६-६०-७ 
विदितम् मानुषम् मन्ये रामं दशरथात्मजम् |
इक्ष्वाकुकुलजातेन अनर्ण्येन यत् पुरा || ६-६०-८
उत्पत्स्यति हि मद्वंशे पुरुषो राक्षसाधम |
यस्त्वाम् सपुत्रम् सामात्यम् सबलम् साश्वसारथिम् || ६-६०-९
निहनिष्यति सम्ग्रामे त्वाम् कुलाधम दुर्मते | 
शप्तोऽहम् वेदवत्या च यदा सा धर्षिता पुरा || ६-६०-१०
सेयम् सीता महाभागा जाता जनकनन्दिनी | 
उमा नन्दीश्वरश्चापि रम्भा वरुणकन्यका || ६-६०-११
यथोक्तास्तन्मया प्राप्तम् न मिध्या ऋषिभाषितम् | 
एतदेवाभ्युपागम्य यत्नम् कर्तुमहार्हथ || ६-६०-१२
राक्षसाश्चापि तिष्ठन्तु चर्यागोपुरमूर्धसु | 
स चाप्रतिमगाम्भीर्यो देवदानवदर्पहा || ६-६०-१३
ब्रह्मशापाभिभूतस्तु कुम्भकर्णो विबोध्यताम् | 
समरे जितमात्मानम् प्रहस्तम् च निषूदितम् || ६-६०-१४
ज्ञात्वा रक्षोबलम् भीममादिदेश महाबलः | 
द्वारेषु यत्नः क्रियताम् प्राकारश्चाधिरुह्यताम् || ६-६०-१५
निद्रावशसमाविष्टः कुम्भकर्णो विबोध्यताम् | 
सुखम् स्वपिति निश्चिन्तः कालोपहतचेतनः || ६-६०-१६
नव सप्त दशाष्टौ च मासान् स्वपिति राक्षसः | 
मन्त्रम् कृत्वा प्रसुप्तोऽयमिअस्तु नवमेऽहनि || ६-६०-१७
तम् तु बोधयत क्षिप्रम् कुम्भकर्णम् महाबलम् | 
स हि सम्ख्ये महाबाहुः ककुदम् सर्वरक्षसाम् || ६-६०-१८
वानरान् राजपुत्रौ च क्षिप्रमेव हनिष्यति | 
एष केतुः परं सम्ख्ये मुख्ये वै सर्वरक्षसाम् || ६-६०-१९
कुम्भकर्णः सदा शेते मूढो ग्राम्यसुखे रतः | 
रामेणाभिनिरस्तस्य सम्ग्रामेऽस्मिन् सुदारुणे || ६-६०-२०
भविष्यति न मे शोकः कुम्भकर्णे विबोधिते | 
किम् करिष्याम्यहम् तेन शक्रतुल्यबलेन हि || ६-६०-२१
ईदृशे व्यसने घोरे यो न साह्याय कल्पते | 
ते तु तद्वचनम् श्रुत्वा राक्षसेन्द्रस्य राक्षसाः || ६-६०-२२
जग्मुः परमसम्भ्रान्ताः कुम्भकर्णनिवेशनम् | 
ताम् प्रविश्य महाद्वाराम् सर्वतो योजनायताम् || ६-६०-२३
कुम्भक्र्णगुहाम् रम्याम् पुष्पगन्धप्रवाहिनीम् |
कुम्भकर्णस्य निःश्वासादवधूता महाबलाः || ६-६०-२४
प्रतिष्ठमानाः कृच्छ्रेण यत्ना त्प्रविविशुर्गुहाम् | 
ताम् प्रविश्य गुहाम् रम्याम् रत्नकाञ्चनकुट्टिमाम् || ६-६०-२५
ददृशुर्नैरृतव्याघ्राः शयानम् भीमविक्रमम् | 
ते तु तम् विकृतम् सुप्तम् विकीर्णमिव पर्वतम् || ६-६०-२६
कुम्भम् महानिद्रम् समेताः प्रत्यबोधयन् | 
ऊर्ध्वलोमाञ्चिततनुम् श्वसन्तमिव पन्नगम् || ६-६०-२७
भ्रामयन्तम् विनिःश्वासैः शयानम् भीमविक्रमम् |
भीमनासापुटम् तम् तु पातालविपुलाननम् || ६-६०-२८
शयने न्यस्तसर्वाङ्गम् मेदोरुधिरगन्धिनम् |
काञ्चनाङ्गदनद्धाङ्गम् मेदोरुधिरगन्धिनम् || ६-६०-२९
ददृशुर्नैरृतव्याघ्रम् कुम्भकर्णमरिन्दमम् | 
ततश्चक्रुर्महात्मानः कुम्भकर्णस्य चाग्रातः || ६-६०-३०
भूतानाम् मेरुसम्काशम् राशिम् परमतर्पणम् | 
मृगाणाम् महिषाणाम् च वराहाणाम् च संचयान् || ६-६०-३१
चक्रुर्नैरृतशार्दूला राशिमन्नस्य चाद्भुतम् | 
ततः शोणितकुम्भांश्च मांसानि विविधानि च || ६-६०-३२
पुरस्तात्कुम्भकर्णस्य चक्रुस्त्रिदशशत्रवः | 
लिलिपुश्च परार्ध्येन चन्दनेन परम्तपम् || ६-६०-३३
दिव्यैराश्वासयामासुर्माल्यैर्गन्धैश्च गन्धिभिः | 
धूपगन्धांश्च ससृजुस्तुष्टुवुश्च परम्तपम् || ६-६०-३४
जलदा इव चानेदुर्यातुधानास्ततस्ततः | 
शङ्खांश्च पूरयामासुः शशाङ्कसदृशप्रभान् || ६-६०-३५
तुमुलम् युगपच्चापि विनेदुश्चाप्यमर्षिताः | 
नेदुरास्फोटयामासुश्चिक्षिपुस्ते निशाचराः || ६-६०-३६
कुम्भकर्णविबोधार्थम् चक्रुस्तेविपुलम् स्वनम् | 
सशङ्खभेरीपणवप्रणाद |
मास्फोटितक्ष्वेलितसिम्हनादम् |
दिशो द्रवन्तस्त्रिदिवम् किरन्तः |
श्रुत्वा विहम्गाः सहसा निपेतुः || ६-६०-३७ 
यदा भृशम् तैर्निनदैर्महात्मा |
न कम्भकर्णो बुबुधे प्रसुप्तः |
ततो भुशुण्डीर्मुसलानि सर्वे |
रक्षोगणास्तम् जगृहुर्गदाश्च || ६-६०-३८ 
तम् शैलशृङ्गेर्मुसलैर्गदाभि |
र्वक्षःस्थले मुद्गरमुष्टिभिश्च |
सुखप्रसुप्तम् भुवि कुम्भकर्णम् |
रक्षांस्युदग्राणि तदा निजघ्नः || ६-६०-३९ 
तस्य निःश्वासवातेन कुम्भकर्णस्य रक्षसः |
राक्षसा बलवन्तोऽपि स्थातुम् शेकुर्न चाग्रतः || ६-६०-४० 
ततः परिहिता गाढम् राक्षसा भीमविक्रमाः |
मृदङ्गपणवान् भेरीः शङ्खकुम्भगणांस्तथा || ६-६०-४१ 
दश राक्षससाहस्रम् युगपत्पर्यवारयत् |
नीलञ्जनचयाकारम् ते तु तम् प्रत्य्बोधयन् || ६-६०-४२
अभिघ्नन्तो नदन्तश्च न च सम्बुबुधे तदा | 
यदा चैनम् न शेकुस्ते प्रतिबोधयितुम् तदा || ६-६०-४३
ततो गुरुतरम् यत्नम् दारुणम् समुपाक्रमन् | 
अश्वानुष्ट्रान् खरान्नागान् जघ्नर्दण्डकशाङ्कुशैः || ६-६०-४४
भेरीशङ्खेमृदङ्गांश्च सर्वप्राणैरवादयन् | 
निजघ्नश्चास्य गात्राणि महाकाष्ठकटम्करैः || ६-६०-४५
मुद्गरैर्मुसलैश्चापि सर्वप्राणसमुद्यतैः | 
तेन नादेन महाअ लङ्का समभिपूरिता || ६-६०-४६
सपर्वतवना सर्वा सोऽपि नैव प्रबुध्यते | 
ततः सहस्रम् भेरीणाम् युगपत्समहन्यत || ६-६०-४७
मृष्टकाञ्चनकोणाना मासक्तानाम् समन्ततः | 
एवनओततुबुद्रस्त्य् तदा बौव ओरव्य्द्ग्तत || ६-६०-४८
शापस्य वशमापन्नस्ततः क्रुद्धा निशाचराः | 
महाक्रोधसमाविष्टाः सर्वे भीमपराक्रमाः || ६-६०-४९
तद्रक्षो बोधयिष्यन्तश्चक्रुरन्ये पराक्रमम् | 
अन्ये भेरीः समाजघ्नरन्ये चक्रुर्महास्वनम् || ६-६०-५०
केशानन्ये प्रलुलुपुः कर्णावन्ये दशन्ति च | 
उदकुम्भशतान्यन्ये समसिञ्चन्त कर्णयोः || ६-६०-५१
न कुम्भकर्णः पस्पन्दे महानिद्रावशं गतः | 
न कुम्भकर्णः पस्पन्दे महानिद्रावशम् गतः || ६-६०-५२
मूर्ध्नि वक्षसि गात्रेषु पातयन् कूटमुद्गरान् | 
रज्जुबन्धनबद्धाभिः शतग्नीभिश्च सर्वशः || ६-६०-५३
वध्यमानो महाकायो न प्राबुध्यत राक्षसः | 
वारणानाम् सहस्रम् च शरीरेऽस्य प्रधावितम् || ६-६०-५४
कुम्भकर्णस्तदा बुद्ध्वा स्पर्शम् परमबुध्यत | 
स पात्यमानैर्गिरिशृङ्गवृक्षै |
रचिन्तयंस्तान्विपुलान् प्रहारान् |
निद्राक्षयात् क्षुद्भयपीडितश्च |
विजृम्भमाणः सहसोत्पपाप || ६-६०-५५ 
स नागभोगाचलशृङ्गकल्पौ |
विक्षिप्य बाहू जितवज्रसारौ |
विवृत्य वक्त्रम् वडवामुखाभम् |
निशाचरोऽसौ विकृतम् जजृम्भे || ६-६०-५६ 
तस्य जाजृम्भमाणस्य वक्त्रम् पातालसम्निभम् |
दद्ऱ्^उशे मेरुशृङ्गाग्रे दिवाकर इवोदितः || ६-६०-५७ 
स जृम्भमाणोऽतिबलः प्रबुद्धस्तु निशाचरः |
निःश्वासश्चास्य सम्जज्ञे पर्वदादिव मारुतः || ६-६०-५८ 
रूपमुत्तिष्ठतस्तस्य कुम्भकर्णस्य तद् बभौ |
युगाने सर्वभूतानि कालस्येव दिधक्षतः || ६-६०-५९ 
तस्याग्निदीप्तिसदृशे विद्युत्सदृशवर्चसी |
ददृशाते महानेत्रे दीप्ताविव महाग्रहौ || ६-६०-६० 
ततस्त्वदर्शयन् सर्वान् भक्ष्यांश्च विविधान् बहून् |
वराहान् महिषांश्चैव बभक्ष स महाबलः || ६-६०-६१ 
आदद्बुभुक्षितो मांसम् शोणितम् तृषितोऽपिबत् |
मेदःकुम्भांश्च मद्यांश्च पपौ शक्ररिपुस्तदा || ६-६०-६२ 
ततस्तृप्त इति ज्ञात्वा समुत्पेरुर्निशाचराः |
शिरोभिश्च प्रणम्यैनम् सर्वतः पर्यवारयन् || ६-६०-६३ 
निद्राविशदनेत्रस्तु कलुषीकृतलोचनः |
चारयन् सर्वतो दृष्टिम् तानुवाच निशाचरान् || ६-६०-६४ 
स सर्वान् सान्त्वयामास नैर्ऱ्^तान् नैरृतर्षभः |
बोधनाद्विस्मितश्चापि राक्षसानिदमब्रवीत् || ६-६०-६५ 
किमर्थमहामादृत्य भवद्भिः प्रतिबोधितः |
कच्चित्सुकुशलम् राज्ञो भयम् वा नेह किंचन् || ६-६०-६६ 
अथवा ध्रुवमन्येभ्यो भयम् परमुपस्थितम् |
यदर्थमेव त्वरिरैर्भवद्भिः प्रतिबोधितः || ६-६०-६७ 
अद्य राक्षसराजस्य भयमुत्पाटयाम्यहम् |
दारयिष्ये महेन्द्रम् वा शीतयिष्ये तथानलम् || ६-६०-६८ 
स ह्यल्पकारणे सुप्तम् बोधयिष्यति मादृशम् |
तदाख्यातार्थतत्त्वेन मत्प्रबोधनकारणम् || ६-६०-६९ 
एवम् ब्रुवाणम् सम्रब्धम् कुम्भकर्णमरिंदमम् |
यूपाक्षः सचिवो राज्ञः कृताञ्जलिरभाषत || ६-६०-७० 
न नो देवकृतम् किंचिद्भयमस्ति कदाचन |
मानुषान्नो भयम् राजंस्तुमुलम् सम्प्रबाधते || ६-६०-७१ 
न दैत्यदानवेभ्यो वा भयमस्ति हि तादृशम् |
यादृशम् मानुषम् राजन् भयमस्मानुपस्थितम् || ६-६०-७२ 
वानरैः पर्वताकारैर्लङ्केयम् परिवारिता |
सीताहरणसम्तप्ताद्रामान्नस्तुमुलम् भयम् || ६-६०-७३ 
एकेन वानरेणेयम् पूर्वम् दग्धा महापुरी |
कुमारो निहतश्चाक्षः सानुयात्रः सकुञ्जरः || ६-६०-७४ 
स्वयम् रक्षोधिपश्चापि पौलस्त्यो देवकण्टकः |
व्रजेति सम्युगे मुक्तो रामेणादित्यवर्चसा || ६-६०-७५ 
यन्न देवैः कृतो राजा नापि दैत्यैर्न दानवैः |
कृतः स इह रामेण विमुक्तः प्राणसंशयात् || ६-६०-७६ 
स यूपाक्षवचः श्रुत्वा भ्रातुर्युधि पराभवम् |
कुम्भक्र्णो विवृत्ताक्षो यूपाक्षमिदमब्रवीत् || ६-६०-७७ 
सर्वमद्यैव यूपाक्ष हरिसैन्यम् सलक्ष्मणम् |
राघवम् च रणे जित्वा ततो द्रक्ष्यामि रावणम् || ६-६०-७८ 
राक्षसांस्तर्पयिष्यामि हरीणाम् मांसशोणितैः |
रामलक्ष्मणयोश्चापि स्वयम् पास्यामि शोणितम् ||६-६०-७९ 
तत्तस्य वाक्यम् ब्रुवतो निशम्य |
सगर्वितम् रोषविवृद्धदोषम् |
महोदरो नैरृतयोधमुख्यः |
कृताञ्जलिर्वाक्यमिदम् बभाषे || ६-६०-८० 
रावणस्य वचः श्रुत्वा गुणदोषौ विमृश्य च |
पश्चादपि महाबाहो शत्रून्युधि विजेष्यसि || ६-६०-८१ 
महोदरवचः श्रुत्वा राक्षसैः परिवारितः |
कुम्भकर्णो महातेजाः सम्प्रतस्थे महाबलः || ६-६०-८२ 
सुप्तमुत्थाप्य भीमाक्षम् भीमरूपपराक्रमम् |
राक्षसास्त्वरिता जग्मुर्दशग्रीवनिवेशनम् || ६-६०-८३ 
तेऽभिगम्य दशग्रीवमासीनम् परमासने |
ऊचुर्बद्धाञ्जलिपुटाः सर्व एव निशाचराः || ६-६०-८४ 
कुम्भकर्णः प्रबुद्धोऽसौ भ्राता ते राक्षसेश्वर |
कथम् तत्रैव निर्यातु द्रक्ष्यसे तमिहागतम् || ६-६०-८५ 
रावणस्त्वब्रवीद्धृष्टो राक्षसांस्तानुपस्थितान् |
द्रष्टुमेनमिहेच्छामि यथान्यायम् च पूज्यताम् || ६-६०-८६ 
तथेत्युक्त्वा तु ते सर्वे पुनरागम्य राक्षसाः |
कुम्भकर्णमिदम् वाक्यमूचू रावणचोदिताः || ६-६०-८७ 
द्रष्टुम् त्वाम् काम्क्षते राजा सर्वराक्षसपुम्गवः |
गमने क्रियताम् बुद्धिर्भ्रातरम् सम्प्रहर्षय || ६-६०-८८ 
कुम्भकर्णस्तु दुर्धर्षो भ्रातुराज्ञाय शासनम् |
तथेत्युक्त्वा महावीर्यः शयनादुत्पपात ह || ६-६०-८९ 
प्रक्षाल्य वदनम् ह्ऱ्^ष्टः स्नातः परमभूषितः |
पिपासुस्त्वरयामास पानम् बलसमीरणम् || ६-६०-९० 
ततस्ते त्वरितास्तत्र राक्षसा रावणाज्ञया |
मद्यम् भक्ष्यांश्च विविधान् क्षिप्रमेवोपहारयन् || ६-६०-९१ 
पीत्वा घटसहस्रे द्वे गमनायोपचक्रमे |
ईषत्समुत्कटो मत्तस्तेजोबलसमन्वितः || ६-६०-९२ 
कुम्भकर्णो बबौ रुष्टः कालान्तकयमोपमः |
भ्रूतुः स भवनम् गच्छन् रक्षोबलसमन्वितः || ६-६०-९३
कुम्भकर्णः पदन्यासैरकम्पयत मेदिनीम् | 
स राजमार्गम् वपुषा प्रकाशयन् |
सहस्ररस्मिर्धरणीमिवांशुभिः |
जगाम तत्राञ्जलिमालया वृतः |
शतक्रतुर्गेहमिव स्वयम्भुवः || ६-६०-९४ 
तम् राजमार्गस्थममित्रघातिनम् |
वनौकसस्ते सहसा बहिःस्थिताः |
दृष्ट्वाऽ प्रमेयम् गिरिशृङ्गकल्पम् |
वितत्रसुस्ते सह यूथपालैः || ६-६०-९५ 
केचिछरण्यम् शरणम् स्म रामम् |
व्रजन्ति केचिद्व्यथिताः पतन्ति |
केचिद्दिशश्च व्यथिताः पतन्ति |
केचिद्बयार्ताभुवि शेरते स्म || ६-६०-९६ 
तमद्रिशृङ्गप्रतिमम् किरीटिनम् |
स्पृशन्तमादित्यमिवात्मतेजसा |
वनौकसः प्रेक्ष्य विवृद्धमद्भुतम् |
भयार्दिता दुद्रुविरे यतस्ततः || ६-६०-९७ 
इत्यार्षे श्रीमद्रामायणे आदिकाव्ये युद्धकांडे षष्टितमः सर्गः 
ततो रामो महातेजा धनुरादाय वीर्यवान् |
किरीटिनम् महाकायम् कुम्भकर्णम् ददर्श ह || ६-६१-१ 
तम् दृष्ट्वा राक्षसश्रेष्ठम् पर्वताकारदर्शनम् |
क्रममाणमिवाकाशम् पुरा नारायणम् प्रभुम् || ६-६१-२ 
सतोयाम्बुदसम्काशम् काञ्चनाङ्गदभूषणम् |
दृष्ट्वा पुनः प्रदुद्राव वानराणाम् महाचमूः || ६-६१-३ 
विद्रुताम् वाहिनीम् दृष्ट्वा वर्धमानम् च राक्षसम् |
सविस्मितमिदम् रामो विभीषणमुवाच ह || ६-६१-४ 
कोऽसु पर्वतसम्काशः किरीटी हरिलोचनः |
लङ्कायाम् दृश्येते वीरः सविद्युदिव तोयदः || ६-६१-५ 
पृथिव्याम् केतुभूतोऽसौ महानेकोऽत्र दृश्यते |
यम् दृष्ट्वा वानराः सर्वे विद्रवन्ति यतस्ततः || ६-६१-६ 
आचक्ष्व सुमहान् कोऽसौ रक्षो वा यदि वासुरः |
न मयैवम्विधम् भूतम् दृष्टपूर्वम् कदाचन || ६-६१-७ 
सम्पृष्टो राजपुत्रेण रामेणाक्लिष्टकर्मणा |
विभीषणो महाप्राज्ञः काकुत्थ्समिदमब्रवीत् || ६-६१-८ 
येन वैवस्वतो युद्धे वासवश्च पराजितः |
सैष विश्रवसः पुत्रः कुम्भकर्णः प्रतापवान् || ६-६१-९
अस्य प्रमाणसदृशो राक्षसोऽन्यो न विद्यते | 
एतेन देवा युधि दानवाश्च |
यक्षाभुजम्गाः पिशिताशनाश्च |
गंधर्वविद्याधरपन्नगाश्च |
सहस्रशो राघव सम्प्रभग्नाः || ६-६१-१० 
शूलपाणिं विरूपाक्षम् कुम्भकर्णम् महाबलम् |
हन्तुम् न शेकुस्त्रिंदशाः कालोऽयमिति मोहिताः || ६-६१-११ 
प्रकृत्या ह्येष तेजस्वी कुम्भकर्णो महाबलः |
अन्येषाम् राक्षसेंद्राणाम् वरदानकृतम् बलम् || ६-६१-१२ 
एतेन जातमात्रेण क्षुधार्तेन महात्मना |
भक्षितानि सहस्राणि सत्त्वानाम् सुबहून्यपि || ६-६१-१३ 
तेषु सम्भक्ष्यमाणेषु प्रजा भयनि पीडिताः |
यान्ति स्म शरणम् शक्रम् तमप्यर्थम् न्यवेदयन् || ६-६१-१४ 
स कुम्भकर्णम् कुपितो महेन्द्रो
जघान वज्रेण शितेन वज्री |
स शक्रवज्रभिहतो महात्मा |
चचाल कोपाच्च भृशम् ननाद || ६-६१-१५ 
तस्य नानद्यमानस्य कुम्भकर्णस्य रक्षसः |
श्रुत्वा निनादम् वित्रस्ताः प्रजा भूयो वितत्रसुः || ६-६१-१६ 
ततः क्रुद्धो महेन्द्रस्य कुम्भकर्णो महाबलः |
निष्कृष्यैरावताद्दन्तम् जघानोरसि वासवम् || ६-६१-१७ 
कुम्भकर्णप्रहारार्तो विजज्वाल स वासवः |
ततो विषेदुः सहसा देवा ब्रह्मर्षिदानवाः || ६-६१-१८
प्रजाभिः सह शक्रश्च ययौ स्थानम् स्वयम्भूवः | 
कुम्भकर्णस्य दौरात्म्यम् शशंसुस्ते प्रजापतेः || ६-६१-१९
प्रजानाम् भक्षणम् चापि धर्षणम् च दिवौकसाम् |
आश्रमध्वंसनम् चापि परस्त्रीहरणम् तथा || ६-६१-२० 
एवम् प्रजा यदि त्वेष भक्षयिष्यति नित्यशः |
अचिरेणैव कालेन शून्यो लोको भविष्यति || ६-६१-२१ 
वासवस्य वचः श्रुत्वा सर्वलोकपितामहः |
रक्षांस्यावाहयामास कुम्भकर्णम् ददर्श ह || ६-६१-२२ 
कुम्भकर्णम् समीक्ष्यैव वितत्रास प्रजापतिः |
कुम्भकर्णमथाश्वस्तः स्वयम्भूरिदमब्रवीत् || ६-६१-२३ 
ध्रुवम् लोकविनाशाय पौलस्त्येनासि निर्मितः |
तस्मात्त्वमद्यप्रभृति मृतकल्पः शयिष्यसे || ६-६१-२४ 
ब्रह्मशापाभिभूतोऽथ निपपाताग्रतः प्रभोः |
ततः परमसम्भ्रान्तो रावणो वाक्यमब्रवीत् || ६-६१-२५ 
प्रवृद्धः काञ्चनो वृक्षः फलकाले निकृन्त्यते |
न नप्तारम् स्वकम् न्याय्यम् शप्तुमेवम् प्रजापते || ६-६१-२६ 
न मिथ्यावचनश्च त्वम् स्वप्स्यत्येव न संशयः |
कालस्तु क्रियतामस्य शयने जागरे तथा || ६-६१-२७ 
रावस्य वचः श्रुत्वा स्वयम्भूरिदमब्रवीत् |
शयिता ह्येष षण्मासानेकाहम् जागरिष्यति || ६-६१-२८ 
एकेनाह्ना त्वसौ वीरश्च रन् भूमिम् बुभुक्षितः |
व्यात्तास्यो भक्षयेल्लोकान् सम्वृद्ध इव पावकः || ६-६१-२९ 
सोऽसौ व्यसनमापन्नः कुम्भकर्णमबोधयत् |
त्वत्पराक्रमभीतश्च राजा सम्प्रति रावणः || ६-६१-३० 
स एष निर्गतो वीरः शिबिराद्भीमविक्रमः |
वानरान् भृशसम्क्रुद्धो भक्षयन् परिधावति || ६-६१-३१ 
कुम्भकर्णम् प्रतीक्ष्यैव हरयोऽद्य प्रदुद्रुवुः |
कथमेनम् रणे क्रुद्धम् वारयिष्यन्ति वानराः || ६-६१-३२ 
उच्यन्ताम् वानराः सर्वे यन्त्रमेतत्समुच्छ्रितम् |
इति विज्ञाय हरयो भविष्यन्तीह निर्भयाः || ६-६१-३३ 
विभीषणवचः श्रुत्वा हेतुमत्सुमुखोद्गतम् |
उवाच राघवो वाक्यम् नीलम् सेनापतिम् तदा || ६-६१-३४ 
गच्छ सैन्यानि सर्वाणि व्यूह्य तिष्टस्य पावके |
द्वाराण्यादाय लङ्कायाश्चर्याश्चाप्यथ सम्क्रमान् || ६-६१-३५ 
शैलशृङ्गाणि वृक्षांश्च शिलाश्चाप्युपसम्हर |
तिष्ठन्तु सायुधाः सर्वे वानराः शैलपाणयः || ६-६१-३६ 
राघवेण समादिष्टो नीलो हरिचमूपतिः |
शशास वानरानीकम् यथावत्कपिकुञ्जरः || ६-६१-३७ 
तत्तो गवाक्षः शरभो हनूमानङ्गदस्तथा |
शैलशृङ्गाणि शैलाभा गृहीत्वा द्वारमभ्ययुः || ६-६१-३८ 
रामवाक्यमुपश्रुत्य हरयो जीतकाशिनः |
पादपैरर्दयन्वीरा वानराः परवाहिनीम् || ६-६१-३९ 
ततो हरीणाम् तदनीकमुग्रम् |
रराज शैलोद्यतवृक्षहस्तम् |
गिरेः समीपानुगतम् यथैव |
महन्महाम्भोधरजालमुग्रम् || ६-६१-४० 
इत्यार्षे श्रीमद्रामायणे आदिकाव्ये युद्धकाण्डे एकषष्टितमः सर्गः 
स तु राक्षसशार्दूलो निद्रामदसमाकुलः |
राजमार्गम् श्रिया जुष्टम् ययौ विपुलविक्रमः || ६-६२-१ 
राक्षसानाम् सहस्रैश्च वृतः परमदुर्जयः |
गृहेभ्यः पुष्पवर्षेण कीर्यमाणस्तदा ययौ || ६-६२-२ 
स हेमजालविततम् भानुभास्वरदर्शनम् |
ददर्श विपुलम् रम्यम् राक्षसेन्द्रनिवेशनम् || ६-६२-३ 
स तत्तदा सूर्य इवाभ्रजालम् |
प्रविश्य रक्षोधिपतेर्निवेशनम् |
ददर्श दूरेऽग्रजमासनस्थम् |
स्वयंभुवम् शक्र इवासनस्थम् || ६-६२-४ 
भ्रातुः स भवनं गच्छन् रक्षोगणसमन्वितः |
कुम्भकर्णः पदन्यासैरकम्पयत् मेदिनीम् || ६-६२-५ 
सोऽभिगम्य गृहम् भ्रातुः कक्ष्यामभिविगाह्य च |
ददर्शोद्विग्नमासीनम् विमाने पुष्पके गुरुम् || ६-६२-६ 
अथ दृष्ट्वा दशग्रीवः कुम्भकर्णमुपस्थितम् |
तूर्णमुत्थाय सम्हृष्टः सम्निकर्षमुपानयत् || ६-६२-७ 
अथासीनस्य पर्यङ्के कुम्भकर्णो महाबलः |
भ्रातुर्ववन्दे चरणौ किम् कृत्यमिति चाब्रवीत् || ६-६२-८ 
उत्पत्य चैनम् मुदितो रावणः परिषस्वजे |
स भ्रात्रा सम्परिष्वक्तो यथावच्छाभिनन्दितः || ६-६२-९
कुम्भकर्णः शुभं दिव्यम् प्रतिपेदे वरासनम् | 
स तदासनमाश्रित्य कुम्भकर्णो महाबलः || ६-६२-१०
सम्रक्तनयनः क्रोधाद्रवणम् वाक्यमब्रवीत् | 
किम्मर्थमहमादृत्य त्वया राजन् प्रबोधितः || ६-६२-११
शस कस्माद्भयम् तेऽत्र को वा प्रेतो भविष्यति | 
भ्रातरम् रावणः क्रुद्धं कुम्भकर्णमवस्थितम् || ६-६२-१२
रोषेण परिवृत्ताभ्याम् नेत्राभ्याम् वाक्यमब्रवीत् | 
अयम् ते सुमहन् कालः शयानस्य महाबल || ६-६२-१३
सुषुप्तस्त्वम् न जानीषे मम रामकृतम् भयम् | 
एष दाशरथी रामः सुग्रीवसहितो बली || ६-६२-१४
समुद्रम् लङ्घयित्वा तु कुलम् नः परिकृन्तति | 
हन्त पश्यस्व लङ्कया वनान्युपवनानि च || ६-६२-१५
सेतुना सुखमागत्य वानरैकार्णवम् कृतम् | 
ये राक्षसा मुख्यतमा हतास्ते वानरैर्युधि || ६-६२-१६
वानराणाम् क्षयम् युधे न पश्यामि कथंचन |
न चापि वानरा युद्धे जितपूर्वाः कदाचन || ६-६२-१७ 
तदेतद्भयमुत्पन्नम् त्रायस्वेह महाबल |
नाशय त्वमिमानद्य तदर्थम् बोधितो भवान् || ६-६२-१८ 
सर्वक्षपितकोशम् च स त्वमभ्युपपद्य माम् |
त्रायस्वेमाम् पुरीम् लङ्काम् बालवृद्धावशेषिताम् || ६-६२-१९ 
भ्रातुरर्थे महाबाहो कुरु कर्म सुदुष्करम् |
मयैवम् नोक्तपुर्वो हि कश्चिद्भ्रातः परम्तप || ६-६२-२० 
त्वय्यस्ति मम च स्नेहः परा सम्भावना च मे |
दैवासुरेषु युद्धेषु बहुशो राक्षसर्षभ || ६-६२-२१
त्वया देवाः प्रतिव्यूह्य निर्जिताश्चासुरा युधि | 
तदेतत्सर्वमातिष्ठ वीर्यम् भीमपराक्रम् || ६-६२-२२
न हि ते सर्वभूतेषु दृश्यते सदृशो बली | 
कुरुष्व मे प्रियहितमेतदुत्तमम् |
यथाप्रियम् प्रियरण बान्धवप्रिय |
स्वतेजसा विधम सपत्नवाहिनीम् |
शरद्घनम् पवन इवोद्यतो महान् || ६-६२-२३ 
इत्यार्षे श्रीमद्रामायणे आदिकाव्ये युद्धकाण्डे द्विषष्टितमः सर्गः तस्य राक्षसराजस्य निशम्य परिदेवितम् |
कुम्भकर्णो बभा षेदं वचनम् प्रजहास च || ६-६३-१ दृष्टो दोषो हि योऽस्माभिः पुरा मन्त्रविनिर्णये |
हितेष्वनभियुक्तेन सोऽयमासादितस्त्वया || ६-६३-२ श्रीघ्रम् खल्वभ्युपेतम् त्वाम् फलम् पापस्य कर्मणः |
निरयेष्वेव पतनम् यथा दुष्कृतकर्मणः || ६-६३-३ प्रथमम् वै महाराज कृत्यमेतदचिन्तितम् |
केवलम् वीर्यदर्पेणनानुबन्धो विचिन्तितः || ६-६३-४ यः पश्चात्पूर्वकार्याणि कुर्यादैश्वर्यमास्थितः |
पूर्वं चोत्तरकार्याणि न स वेद नयानयौ || ६-६३-५ देशकालविहीनानि कर्माणि विपरीतवत् |
क्रियमाणानि दुष्यन्ति हवीम्ष्यप्रयतेष्विव || ६-६३-६ त्रयाणाम् पञ्चधा योगम् कर्मणाम् यः प्रपद्यते |
सचिवैः समयम् कृत्वा स सम्यगभिवर्तते || ६-६३-७ यथागमम् च यो राजा समयम् च चिकीर्षति |
बुध्यते सचिवैर्बुद्ध्या सुहृदश्चानुपश्यति || ६-६३-८ धर्ममर्थम् च कामम् च सर्वान्वा रक्षसाम् पते |
भजते पुरुषः काले त्रिणि द्वन्द्वानि वा पुनः || ६-६३-९ त्रिषु चैतेषु यच्छ्रेष्ठम् श्रुत्वा तन्नावबुध्यते |
राजा वा राजमात्रो वा व्यर्थम् तस्य बहु श्रुतम् || ६-६३-१० उपप्रदानम् सान्त्वम् च भेदम् काले च विक्रमम् |
योगम् च रक्षसाम् श्रेष्ठ तावुभौ च नयानयौ || ६-६३-११
काले धर्मार्थकामान्यः सम्मन्त्य्र सचिवैह् सह |
निषेवेतात्मवान् लोके न स व्यसनमाप्नुयात् || ६-६३-१२ हितानुबन्धमालोक्य कुर्यात्कार्यमिहात्मनः |
राजा सहार्थतत्त्वज्ञैः सचिवैर्बुद्धिजीविभिः || ६-६३-१३ अनभिज्ज़्नाय शास्त्रार्थान् पुरुषाः पशुबुद्धयः |
प्रागल्भ्याद्वक्त्मिच्छिन्ति मन्त्रेष्वभ्यन्तरीकृताः || ६-६३-१४ अशास्त्रविदुषाम् तेषाम् कार्यम् नाभिहितं वचः |
अर्थशास्त्रानभिज्ञानाम् विपुलाम् श्रियमिच्छताम् || ६-६३-१५ अहितम् च हिताकारम् धार्ष्ट्याज्जल्पन्ति ये नराः |
अवश्यम् मन्त्रबाह्यास्ते कर्तव्याः कृत्यदूषकाः || ६-६३-१६ विनाशयन्तो भर्तारम् सहिताः शत्रुभिर्बुधैः |
विपरीतानि कृत्यानि कारयन्तीह मन्त्रिणः || ६-६३-१७ तान् भर्ता मित्रसम्काशानमित्रान् मन्त्रनिर्णये |
व्यवहारेण जानीयात्सचिवानुपसम्हितान् || ६-६३-१८ चपलस्येह कृत्यानि सहसानुप्रधावतः |
चिद्रमन्ये प्रपद्यन्ते क्रौञ्चस्य खमिव द्विजाः || ६-६३-१९ यो हि शत्रुमवज्ञाय नात्मानमभिरक्षति |
अवाप्नोति हि सोऽनर्थान् स्थानाच्च व्यवरोप्यते || ६-६३-२० यदुक्तमिह ते पूर्वम् क्रियतामनुजेन च |
तदेव नो हितम् वाक्यम् यदिच्छसि च तत्कुरु || ६-६३-२१ तत्तु श्रुत्वा दशग्रीवः कुम्भकर्णस्य भाषितम् |
भ्रुकुटिम् चैव संचक्रे क्रुद्धश्चैनमभाषत || ६-६३-२२ मन्यो गुरुरिवाचार्यः कि माम् त्वमनुशाससे |
किमेवम् वाक्ष्रमम् कृत्वा काले युक्तम् विधीयताम् || ६-६३-२३ विभ्रमाच्चित्तमोहाद्वा बलवीर्याश्रयेण वा |
नाभिपन्नमिदानीम् यद्व्यर्था तस्य पुनः कथा || ६-६३-२४ अस्मिन् काले तु यद्युक्तम् तदिदानीम् विचिन्त्यताम् |
गतम् तु नानुशोचन्ति गतम् तु गतमेव हि || ६-६३-२५ ममापनयजं दुःखम् विक्रमेण समीकुरु |
यदि खल्वस्ति मे स्नेहो विक्रमम् वाधिगच्छसि || ६-६३-२६
यदि कार्यम् ममैतत्ते हृदि कार्यतमम् मतम् | स सुहृद्यो विपन्नार्थम् दीनमभ्युपपद्यते || ६-६३-२७
स बन्धुर्योऽपनीतेषु साहाय्यायोपकल्पते | तमथैवम् ब्रुवाणम् स वचनम् धीरदारुणम् || ६-६३-२८
रुष्ट्ऽयमिति विज्ञाय शनैः श्लक्ष्णमुवाच ह | अतीव हि समालक्ष्य भ्रातरम् क्षुभितेन्द्रियम् || ६-६३-२९
कुम्भकर्णः शनैर्वाक्यम् बभाषे परिसान्त्वयन् | शृणु राजन्नवहितो मम वाक्यमरिंदम || ६-६३-३०
अलम् राक्षसराजेन्द्र सम्तापमुपपद्य ते |
रोषम् च सम्परित्यज्य स्वस्थो चवितुमर्हसि || ६-६३-३१ नैतन्मनसि कर्तव्यम् मयि जीवति पार्थिव |
तमहम् नाशयिष्यामि यत्कृते परितप्येते || ६-६३-३२ अवश्यम् च हितम् वाच्यम् सर्वावस्थाम् गतम् मया |
बन्धुभावादभिहितम् भ्रातृस्नेहाच्च पार्थिव || ६-६३-३३ सदृशम् यच्च कालेऽस्मिन् कर्तुम् स्नेहेन बन्धुना |
शत्रूणाम् कदनम् पश्य क्रियमाणम् मया रणे || ६-६३-३४ अद्य पश्य महाबाहो मया समरमूर्धनि |
हते रामे सहभ्रात्रा द्रवन्तीम् हरिवाहिनीम् || ६-६३-३५ अद्य रामस्य तद्दृष्ट्वा मयानीतम् रणाच्छिरः |
सुखि भव महाबाहो सीता भवतु दुःखिता || ६-६३-३६ अद्य रामस्य पश्यन्तु निधनम् सुमहत्प्रियम् |
लङ्कायाम् राक्षसाः सर्वे ये ते निहतबान्धवाः || ६-६३-३७ अद्य शोकपरीतानाम् स्वबन्धुवधशोचिनाम् |
शत्रोर्युधि विनाशेन करोम्यश्रुप्रमार्जनम् || ६-६३-३८ अद्य पर्वतसम्काशम् ससूर्यमिव तोयदम् |
विकीर्णम् पश्य समरे सुग्रीवम् प्लवगेश्वरम् || ६-६३-३९ कथम् च राक्षसैरेभिर्मया च परिसान्त्वितः |
जिघांसुभिर्दाशरथिम् व्यथसे त्वमिहानघ || ६-६३-४० माम् निहत्य किल त्वाम् हि निहनिष्यति राघवः |
नाहामात्मनि सम्तापम् गच्छेयम् राक्षसाधिप || ६-६३-४१ कामम् त्विदानीमपि माम् व्यादिश त्वम् परम्तप |
न परः प्रेक्षणीयस्ते युद्धायातुलविक्रम || ६-६३-४२ अहमुत्सादयिष्यामि शत्रूंस्तव महाबलान् |
यदि शक्रो यदि यमो यदि पावकमारुतौ || ६-६३-४३
तानहम् योधयिष्यामि कुबेरवरुणावपि | गिरिमात्रशरीरस्य शितशूलधरस्य मे || ६-६३-४४
नर्दतस्तीक्ष्णदम्ष्ट्रस्य बिभीयाद्वै पुरंदरः | अथवा त्यक्तशस्त्रस्य मृद्नतस्तरसा रिपून् || ६-६३-४५
न मे प्रतिमुखः कश्चित् स्थातुम् शक्तो जिजीविषुः | नैव शक्त्या न गदया नासिना निशितैः शरैः || ६-६३-४६
हस्ताभ्यामेव सम्रब्धो हनिष्याम्यपि वज्रिणम् | यदि मे मुष्टिवेगम् स राघवोऽद्य सहिष्यति || ६-६३-४७
ततः पास्यन्ति बाणौघा रुधिरम् राघवस्य मे | चिन्तया तप्यसे राजन् किमर्थम् मयि तिष्ठति || ६-६३-४८
सोऽहम् शत्रुविनाशाय तव निर्यातुमुद्यतः | मुञ्च रामद्भयम् घोरम् निहनिष्यामि सम्युगे || ६-६३-४९
राघवम् लक्ष्मणम् चैव सुग्रीवम् च महाबलम् |
हनूमन्तम् च रक्षोघ्नम् येन लङ्का प्रदीपिता || ६-६३-५० हरींश्च भक्षयिष्यामि सम्युगे समुपस्थिते |
असाधारणमिच्छमि तव दातुम् महद्यशः || ६-६३-५१ यदिचेन्द्राद्भयम् राजन्यदि चापि स्वयम्भुवः |
ततोऽहम् नाशयिष्यामि नैशम् तम इवांशुमान् || ६-६३-५२
अपि देवाः शयिष्यान्ते मयि क्रुद्धे महीतले | यमम् च शमयिष्यामि भक्षयिष्यामि पावकम् || ६-६३-५३
आदित्यम् पातयिष्यामि सनक्षत्रम् महीतले | शतक्रतुम् वधिष्यामि पास्यामि वरुणालयम् || ६-६३-५४
पर्वतांश्चूर्णयिष्यामि दारयिष्यामि मेदिनीम् | दीर्घकालम् प्रसुप्तस्य कुम्भकर्णस्य विक्रमम् || ६-६३-५५
अद्य पश्यन्तु भूतानि भक्ष्यमाणानि सर्वशः |
नन्विदम् त्रिदिवम् सर्वमाहारस्य न पूर्यते || ६-६३-५६ वधेन ते दाशरथेः सुखावहम् |
सुखम् समाहर्तुमहम् व्रजामि |
निहत्य रामम् सह लक्ष्मणेन |
खादामि सर्वान् हरियूथमुख्यान् || ६-६३-५७ रमस्व राजन् पिब चाद्य वारुणीम् |
कुरुष्व कृत्यानि विनीय दुःखम् |
मयाद्य रामे गमिते यमक्षयम् |
चिराय सीता वशगा भविष्यति || ६-६३-५८ इत्यार्षे श्रीमद्रामायणे आदिकाव्ये युद्धकाण्डे त्रिषष्टितमः सर्गः 
तदुक्तमतिकायस्य बलिनो बाहुशालिनः |
कुम्भकर्णस्य वचनम् श्रुत्वोवाच महोदरः || ६-६४-१ 
कुम्भकर्णकुले जातो धृष्टः प्राकृतदर्शनः |
अवलिप्तो न शक्नोषि कृत्यम् सर्वत्र वेदितुम् || ६-६४-२ 
न हि राजा न जानीते कुम्भकर्ण नयानयौ |
त्वम् तु कैशोरकाद्धृष्टः केवलम् वक्तुमिच्छसि || ६-६४-३ 
स्थानम् वृद्धिम् च हानिं च देशकालविभागवित् |
आत्मनश्च परेषाम् च बुध्यते राक्षसर्षभ || ६-६४-४ 
यत्तु शक्यं बलवता कर्तुं प्राकृतबुद्धिना |
अनुपासितवृद्धेन कः कुर्यात्तादृशं बुधः || ६-६४-५ 
यांस्तु धर्मार्थकामांस्त्वं ब्रवीषि पृथगाश्रयान् |
अवबोद्धुम् स्वभावेन न हि लक्षणमस्ति ते || ६-६४-६ 
कर्म चैव हि सर्वेषाम् कारणानां प्रयोजनम् |
श्रेयः पापीयसाम् चात्र फलं भवति कर्मणाम् || ६-६४-७ 
निःश्रेयस फलावेव धर्मार्थावितरावपि |
अधर्मानर्थयोः प्राप्तिः फलम् च प्रत्यवायिकम् || ६-६४-८ 
ऐहलौकिकपारत्र्यम् कर्म पुम्भिर्निषेव्यते |
कर्माण्यपि तु कल्प्यानि लभते काममास्थितः || ६-६४-९ 
तत्र कॢप्तमिदम् राज्ञा हृदि कार्यं मतम् च नः |
शत्रौ हि साहसम् यत्स्यात्किमिवात्रापनीयते || ६-६४-१० 
एकस्यैवाभियाने तु हेतुर्यः प्रकृतस्त्वया |
तत्राप्यनुपपन्नम् ते वक्ष्यामि यदसाधु च || ६-६४-११ 
येन पूर्वम् जनस्थाने बहवोऽतिबला हताः |
राक्षसा राघवम् तं त्वं कथमेको जयिष्यसि || ६-६४-१२ 
ये पुरा निर्जितास्तेन जनस्थाने महौजसः |
राक्षसांस्तान्पुरे सर्वान्भीतानद्यापि पश्यसि || ६-६४-१३ 
तम् सिम्हमिव सङ्क्रुद्धं रामम् दशरथात्मजम् |
सर्पम् सुप्तमिवाबुध्ह्या प्रबोधयितुमिच्छसि || ६-६४-१४ 
ज्वलन्तम् तेजसा नित्यं क्रोधेन च दुरासदम् |
कस्तं मृत्युमिवासह्यमासादयितुमर्हति || ६-६४-१५ 
संशयस्थमिदम् सर्वं शत्रोः प्रतिसमासने |
एकस्य गमनम् तत्र न हि मे रोचते तव || ६-६४-१६ 
हीनार्थस्तु समृद्धार्थम् को रिपुं प्राकृतो यथा |
निश्चितम् जीवितत्यागे वशमानेतुमिच्छति || ६-६४-१७ 
यस्य नास्ति मनुष्येषु सदृशो राक्षसोत्तम |
कथमाशंससे योद्धुम् तुल्येनेन्द्रविवस्वतोः || ६-६४-१८ 
एवमुक्त्वा तु सम्रब्धम् कुम्भकर्णं महोदरः |
उवाच रक्षसां मध्ये रावणो लोकरावणम् || ६-६४-१९ 
लब्ध्वा पुनस्ताम् वैदेहीम् किमर्थं त्वं प्रजल्पसि |
यदेच्छसि तदा सीता वशगा ते भविष्यति || ६-६४-२० 
दृष्टः कश्चिदुपायो मे सीतोपस्थानकारकः |
रुचितश्चेत्स्वया बुद्ध्या राक्षसेश्वर तम् शृणु || ६-६४-२१ 
अहम् द्विजिह्वः सम्ह्रादी कुम्भकर्णो वितर्दनः |
पञ्चरामवधायैते निर्यान्तीत्यवघोषय || ६-६४-२२ 
ततो गत्वा वयम् युद्धम् दास्यामस्तस्य यत्नतः |
जेष्यामो यदि ते शत्रून्नोपायैः कृत्यमस्ति नः || ६-६४-२३ 
अथ जीवति नः शत्रुर्वयम् च कृतसम्युगाः |
ततः समभिपत्स्यामो मनसा यत्समीक्षितुम् || ६-६४-२४ 
वयम् युद्धादिहैष्यामो रुधिरेण समुक्षिताः |
विदार्या स्वातानुं बाणै रामनामाङ्कितैः शितैः || ६-६४-२५ 
भक्षितो राघवोऽस्माभिर्लक्ष्मणश्चेति वादिनः |
तव पादौ ग्रहीष्यामस्त्वं नः काम प्रपूरय || ६-६४-२६ 
ततोऽवघोषय पुरे गजस्कन्धेन पार्थिव |
हतो रामः सह भ्रात्रा ससैन्य इति सर्वतः || ६-६४-२७ 
प्रीतो नाम ततो भूत्वा भृत्यानाम् त्वमरिन्दम |
भोगांश्च परिवारांश्च कामांश्च वसुदापय || ६-६४-२८ 
ततो माल्यानि वासांसि वीराणाम् अनुलेपनम् |
देयम् च बहु योधेभ्यः स्वयं च मुदितः पिब || ६-६४-२९ 
ततोऽस्मिन्बहुलीभूते कौलीने सर्वतो गते |
भक्षितः ससुह्ऱिद्रामो राक्षसैरिति विश्रुते || ६-६४-३०
प्रविश्याश्वास्य चापि त्वम् सीतां रहसि सान्त्वय |
धनधान्यैश्च कामैश्च रत्नैश्चैनां प्रलोभय || ६-६४-३१ 
अनयोपधया राजन्भयशोकानुबन्धया |
अकामा त्वद्वशम् सीता नष्टनाथा गमिष्यति || ६-६४-३२ 
रमनीयम् हि भर्तारं विनष्टमवगम्य सा |
नैराश्यात्स्त्रीलघुत्वाच्च त्वद्वशं प्रतिपत्स्यते || ६-६४-३३ 
सा पुरा सुखसम्वृद्धा सुखार्हा दुःखकर्षिता |
त्वय्यधीनः सुखम् ज्ञात्वा सर्वथोपगमिष्यति || ६-६४-३४ 
एतत्सुनीतं मम दर्शनेन
रामम् हि दृष्ट्वैव भवेदनर्थः |
इहैव ते सेत्स्यति मोत्सुकोभू |
र्महानयुद्धेन सुखस्य लाभः || ६-६४-३५ 
अनष्टसैन्यो ह्यनवाप्तसंशयो
रिपूनयुद्धेन जयन् जनाधिप |
यशश्च पुण्यम् च महन्महीपते |
श्रियम् च कीर्तिं च चिरम् समश्नुते || ६-६४-३६ 
इत्यार्षे श्रीमद्रामायणे आदिकाव्ये युद्धकाण्डे चतुःषष्तितमः सर्गः 
स तथोक्तस्तु निर्भर्त्स्य कुम्भकर्णो महोदरम् |
अब्रवीद्राक्षसश्रेष्ठं भ्रातरम् रावणं ततः || ६-६५-१ 
सोऽहम् तव भयं घोरम् वधात्तस्य दुरात्मनः |
रामस्याद्य प्रमार्जामि निर्वैरस्त्वम् सुखीभव || ६-६५-२ 
गर्जन्ति न वृथा शूर निर्जला इव तोयदाः |
पश्य सम्पाद्यमानम् तु गर्जितम् युधि कर्मणा || ६-६५-३ 
न मर्षयति चात्मानम् सम्भावयति नात्मना |
अदर्शयित्वा शूरास्तु कर्म कुर्वन्ति दुष्करम् || ६-६५-४ 
विक्लवानामबुद्धीनाम् राञां पण्डितमानिनाम् |
शृण्वतामादित इदम् त्वद्विधानां महोदर || ६-६५-५ 
युद्धे कापुरुषैर्नित्यं भवद्भिः प्रियवादिभिः |
राजानमनुगच्छद्भिः कृत्यमेतद्विनाशितम् || ६-६५-६ 
राजशेषा कृता लङ्का क्षीणः कोशो बलम् हतम् |
राजानमिममासाद्य सुहृच्चिह्नममित्रकम् || ६-६५-७ 
एष निर्याम्यहम् युद्धमुद्यतः शत्रुनिर्जये |
दुर्नयं भवतामद्य समीकर्तुं महाहवे || ६-६५-८ 
एवमुक्तवतो वाक्यम् कुम्भकर्णस्य धीमतः |
प्रत्युवाच ततो वाक्यं प्रहसन्राक्षसाधिपः || ६-६५-९ 
महोदरोऽयम् रामात्तु परित्रस्तो न संशयः |
न हि रोचयते तात युद्धम् युद्धविशारद || ६-६५-१० 
कश्चिन्मे त्वत्समो नास्ति सौहृदेन बलेन च |
गच्छ शत्रुवधाय त्वम् कुम्भकर्णजयाय च || ६-६५-११ 
शयानः शत्रुनाशार्थम् भवान् सम्बोधितो मया |
आयम् हि कालः सुमहान् राक्षानामरिंदम || ६-६५-१२ 
तद्गच्छ शूलमादाय पाशहस्त इवान्तकः |
वानरान् राजपुत्रौ च भक्षयादित्यतेजसौ || ६-६५-१३ 
समालोक्य तु ते रूपम् विद्रविष्यन्ति वानराः |
रामलक्ष्मणयोश्चापि हृदये प्रस्फुटिष्यतः || ६-६५-१४ 
एवमुक्त्वा महातेजाः कुम्भकर्णम् महाब्लम् |
पुनर्जातमिवात्मानम् मेने राक्षसपुम्गवः || ६-६५-१५ 
कुम्भकर्णबलाभिज्ञो जानंस्तस्य पराक्रमम् |
बभूव मुदितो राजा शशाङ्क इव निर्मलः || ६-६५-१६ 
इत्येवमुक्तः सम्हृष्टो निर्जगाम महाबलः |
राज्ञ्स्तु वचनम् श्रुत्वा योद्धुमुद्युक्तवांस्तदा || ६-६५-१७ 
आददे निशितम् शूलं वेगाच्छत्रुनिबर्हणः |
सर्वकालायसम् दीप्तं तप्तकाञ्चनभूषणम् || ६-६५-१८ 
इन्द्राशनिसमं भीमम् वज्रप्रतिमगौरवम् |
देवदानवगन्धर्वयक्षकिंनरसूदनम् || ६-६५-१९
रक्तमाल्य महादाम स्वतश्चोद्गतपावकम् |
आदाय निशितम् शूलं शत्रुशोणितरञ्जितम् || ६-६५-२०
कुम्भकर्णो महातेजा रावणम् वाक्यमब्रवीत् | 
गमिष्याम्यहमेकाकी तिष्ठत्विह बलं महत् || ६-६५-२१
अद्य तान्क्षुधितः क्रुद्धो भक्षयिष्यामि वानरान् | 
कुम्भकर्णवचः श्रुत्वा रावणो वाक्यमब्रवीत् || ६-६५-२२
सैन्यैः परिवृतो गच्छ शूलमुद्गलपाणिभिः | 
वानरा हि महात्मानः शीघ्राश्च व्यवसायिनः || ६-६५-२३
एकाकिनं प्रमत्तम् वा नयेयुर्दशनैः क्षयम् | 
तस्मात्परमदुर्धर्षैः सैन्यैः परिवृतो व्रज || ६-६५-२४
रक्षसामहितम् सर्वं शत्रुपक्षं निसूदय | 
अथासनात्समुत्पत्य स्रजं मणिकृतान्तराम् || ६-६५-२५
आबबन्ध महातेजाः कुम्भकर्णस्य रावणः | 
अञ्गदानङ्गुलीवेष्टान्वराण्याभरणानि च || ६-६५-२६
हारम् च शशिसम्ण्काशमाबबन्ध महात्मनः | 
दिव्यानि च सुगन्धीनि माल्यदामानि रावणः || ६-६५-२७
गात्रेषु सज्जयामास श्रीमती चास्य कुण्डले | 
काञ्चनाङ्गदकेयूरो निष्काभरणभूषितः || ६-६५-२८
कुम्भकर्णो बृहत्कर्णः सुहुतोऽग्निरिवाबभौ | 
श्रोणीसूत्रेण महता मेचकेन विराजितः || ६-६५-२९
अमृतोत्पादने नद्धो भुजङ्गेनेव मन्दरः | 
स काञ्चनं भारसहं निवातं |
विद्युत्प्रभम् दीप्तमिवात्मभासा |
आबध्यमानः कवचम् रराज |
सन्ध्याभ्रसम्वीत इवाद्रिराजः || ६-६५-३० 
सर्वाभरणनद्धाङ्गः शूलपाणिः स राक्षसः |
त्रिविक्रमकृतोत्साहो नारायण इवाबभौ || ६-६५-३१ 
भ्रातरम् सम्परिष्वज्य कृत्वा चापि प्रदक्षिणम् |
प्रणम्य शिरसा तस्मै सम्प्रतस्थे महाबलिः || ६-६५-३२ 
निष्पतन्तं महाकायं महानादं महाबलम् |
तमाशीर्भिः प्रशस्ताभिः प्रेषयामास रावणः || ६-६५-३३ 
तम् गजैश्च तुरम्गैश्च स्यन्दनैश्चाम्बुदस्वनैः |
अनुजग्मुर्महात्मानम् रथिनो रथिनां वरम् || ६-६५-३४ 
सर्पैरुष्ट्रैः खरैरश्वैः सिम्हद्विपमृगद्विजैः |
अनुजग्मुश्च तम् घोरं कुम्भकर्णं महाबलम् || ६-६५-३५ 
स पुष्पवर्णैरवकीर्यमाणो |
धृतातपत्रः शितशूलपाणिः |
मदोत्कटः शोणितगन्धमत्तो |
विनिर्ययौ दानवदेवशत्रुः || ६-६५-३६ 
पदातयश बहवो महानादा महाबलाः |
अन्वयू राक्षसा भीमा भीमाक्षाः शस्त्रपाणयः || ६-६५-३७ 
रक्ताक्षाः सुमहाकाया नीलाञ्जनचयोपमाः |
शूरानुद्यम्य खड्गांश्च निशितांश्च परश्वधान् || ६-६५-३८
बहुव्यामांश्च परिघान् गदाश्च मुसलानि च |
तालस्कन्धांश्च विपुलान्क्षेपणीयान्दुरासदान् || ६-६५-३९ 
अथान्यद्वपुरादाय दारुणम् लोमहर्षणम् |
निष्पपात महातेजाः कुम्भकर्णो महाबलः || ६-६५-४०
धनुःशतपरीणाहः स षट्शतसमुच्छितः |
रौद्रः शकटचक्राक्षो महापर्वतसंनिभः || ६-६५-४१ 
संनिपत्य च रक्षांसि दग्धशैलोपमो महान् |
कुम्भकर्णो महावक्त्रः प्रहसन्निदमब्रवीत् || ६-६५-४२ 
अद्य वानरमुख्यानाम् तानि यूथानि भागशः |
निर्दहिष्यामि संक्रुद्धः शलभानिव पावकः || ६-६५-४३ 
नापराध्यन्ति मे कामम् वानरा वनचारिणः |
जातिरस्मद्विधानाम् सा पुरोद्यानविभूषणम् || ६-६५-४४ 
पुररोधस्य मूलम् तु राघवः सहलक्ष्मणः |
हते तस्मिन्हतम् सर्वम् तं वधिष्यामि सम्युगे || ६-६५-४५ 
एवम् तस्य ब्रुवाणस्य कुम्भकर्णस्य राक्षसाः |
नादम् चक्रुर्महाघोरं कम्पयन्त इवार्णवम् || ६-६५-४६ 
तस्य निष्पततस्तूर्णम् कुम्भकर्णस्य धीमतः |
बभूवुर्घोररूपाणि निमित्तानि समन्ततः || ६-६५-४७ 
उल्काशनियुता मेघा विनेदुश्च सुदारुणाः |
ससागरवना चैव वसुधा समकम्पत || ६-६५-४८ 
घोररूपाः शिवा नेदुः सज्वालकवलैर्मुखैः |
मण्डलान्यपसव्यानि बबन्धुश्च विहंगमाः || ६-६५-४९ 
निष्पपात च गृध्रेऽस्य शूले वै पथि गच्छतः |
प्रास्फुरन्नयनम् चास्य सव्यो बाहुरकम्पत || ६-६५-५० 
निष्पपात तदा चोक्ला ज्वलन्ती भीमनिस्वना |
आदित्यो निष्प्रभश्चासीन्न प्रवाति सुखोऽनिलः || ६-६५-५१ 
अचिन्तयन्महोत्पातानुत्थिताम्ल्लोमहर्षणान् |
निर्ययौ कुम्भकर्णस्तु कृतान्तबलचोदितः || ६-६५-५२ 
स लङ्घयित्वा प्राकारं पद्भ्यां पर्वतसंनिभः |
ददर्शाभ्रघनप्रख्यम् वानरानीकमद्भुतम् || ६-६५-५३ 
ते दृष्ट्वा राक्षसश्रेष्ठम् वानराः पर्वतोपमम् |
वायुनुन्ना इव घना ययुः सर्वा दिशस्तदा || ६-६५-५४ 
तद्वानरानीकमतिप्रचण्डं |
दिशो द्रवद्भिन्नमिवाभ्रजालम् |
स कुम्भकर्णः समवेक्ष्य हर्षान् |
ननाद भूयो घनवद्घनाभः || ६-६५-५५ 
ते तस्य घोरं निनदं निशम्य |
यथा निनादम् दिवि वारिदस्य |
पेतुर्धरण्यां बहवः प्लवम्गा |
निकृत्तमूला इव सालवृक्षाः || ६-६५-५६ 
विपुलपरिघवान्स कुम्भकर्णो |
रिपुनिधनाय विनिःसृतो महात्मा |
कपि गणभयमाददत्सुभीमं |
प्रभुरिव किम्ण्करदण्डवान्युगान्ते || ६-६५-५७ 
इत्यार्षे श्रीमद्रामायणे आदिकाव्ये युद्धकाण्डे पञ्चषष्टितमः सर्गः 
स लङ्घायित्वा प्राकारम् गिरिकूटोपमो महान् |
निर्ययौ निगरात्तूत्णम् कुम्भकर्णो महाबलः || ६-६६-१ 
ननाद च महानादम् समुद्रमभिनादयन् |
विजयन्निव निर्घातान्विधमन्निव पर्वतान् || ६-६६-२ 
तमवध्यं मघवता यमेन वरुणेन च |
प्रेक्ष्य भीमाक्षमायान्तं वानरा विप्रदुद्रुवुः || ६-६६-३ 
तांस्तु विद्रवतो दृष्ट्वा वालिपुत्रोऽङ्गदोऽब्रवीत् |
नलं नीलं गवाक्षं च कुमुदं च महाबलम् || ६-६६-४ 
आत्मानमत्र विस्मृत्य वीर्याण्यभिजनानि च |
क्व गच्छत भयत्रस्ताः प्राकृता हरयो यथा || ६-६६-५ 
साधु सौम्या निवर्तध्वं किं प्राणान्परिरक्षथ |
नालं युद्धाय वै रक्षो महतीयं विभीषिकाः || ६-६६-६ 
महतीमुत्थितामेनां राक्षसानां विभीषिकाम् |
विक्रमाद्विधमिष्यामो निवर्तध्वं प्लवङ्गमाः || ६-६६-७ 
कृच्छ्रेण तु समाश्वास्य सङ्गम्य च ततस्ततः |
वृक्षाद्रिहस्ता हरयः सम्प्रतस्थू रणाजिरम् || ६-६६-८ 
ते निवृत्य तु सङ्क्रुद्धाः कुम्भकर्णं वनौकसः |
निजघ्नुः परमक्रुद्धाः समदा इव कुञ्जराः || ६-६६-९ 
प्रांशुभिर्गिरिशृङ्गैश्च शिलाभिश्च महाबलाः |
पादपैः पुष्पिताग्रैश्च हन्यमानो न कम्पते || ६-६६-१० 
तस्य गात्रेषु पतिता भिद्यन्ते शतशः शिलाः |
पादपाः पुष्पिताग्राश्च भग्नाः पेतुर्महीतले || ६-६६-११ 
सोऽपि सैन्यानि सङ्क्रुद्धो वानराणां महौजसाम् |
ममन्थ परमायत्तो वनान्यग्निरिवोत्थितः || ६-६६-१२ 
लोहितार्द्रास्तु बहवः शेरते वानरर्षभाः |
निरस्ताः पतिता भूमौ ताम्रपुष्पा इव द्रुमाः || ६-६६-१३ 
लङ्घयन्तः प्रधावन्तो वानरा नावलोकयन् |
के चित्समुद्रे पतिताः के चिद्गगनमाश्रिताः || ६-६६-१४ 
वध्यमानास्तु ते वीरा राक्षसेन बलीयसा |
सागरं येन ते तीर्णाः पथा तेनैव दुद्रुवुः || ६-६६-१५ 
ते स्थलानि तथा निम्नं विषण्णवदना भयात् |
ऋक्षा वृक्षान्समारूढाः के चित्पर्वतमाश्रिताः || ६-६६-१६ 
ममज्जुरर्णवे के चिद्गुहाः के चित्समाश्रिताः |
निषेदुः प्लवगाः के चित्के चिन्नैवावतस्थिरे || ६-६६-१७
केचिद्भूमौ निपतिताः केचित्सुप्ता मृता इव | 
तान्समीक्ष्याङ्गदो भङ्गान्वानरानिदमब्रवीत् || ६-६६-१८
अवतिष्ठत युध्यामो निवर्तध्वं प्लवङ्गमाः | 
भग्नानां वो न पश्यामि परिगम्य महीमिमाम् || ६-६६-१९
स्थानं सर्वे निवर्तध्वं किं प्राणान्परिरक्षथ | 
निरायुधानां द्रवतामसङ्गगतिपौरुषाः || ६-६६-२०
दारा ह्यपहसिष्यन्ति स वै घातस्तु जीविताम् | 
कुलेषु जाताः सर्वे स्म विस्तीर्णेषु महत्सु च || ६-६६-२१
क्व गच्छत भयत्रस्ताः प्राकृता हरयो यथा |
अनार्याः खलु यद्भीतास्त्यक्त्वा वीर्यं प्रधावत || ६-६६-२२ 
विकत्थनानि वो यानि यदा वै जनसंसदि |
तानि वः क्व च यतानि सोदग्राणि महान्ति च || ६-६६-२३ 
भीरुप्रवादाः श्रूयन्ते यस्तु जीवति धिक्कृतः |
मार्गः सत्पुरुषैर्जुष्टः सेव्यतां त्यज्यतां भयम् || ६-६६-२४ 
शयामहे वा निहताः पृथिव्यामल्पजीविताः |
प्राप्नुयामो ब्रह्मलोकम् दुष्प्रपम् च कुयोधिभिः || ६-६६-२५ 
अवाप्नुयामः कीर्तिम् वा निहत्वा शत्रुमाहवे |
निहता वीरलोकस्य भोक्ष्यामो वसु वानराः || ६-६६-२६ 
न कुम्भकर्णः काकुत्स्थं दृष्ट्वा जीवन्गमिष्यति |
दीप्यमानमिवासाद्य पतङ्गो ज्वलनं यथा || ६-६६-२७ 
पलायनेन चोद्दिष्टाः प्राणान्रक्षामहे वयम् |
एकेन बहवो भग्ना यशो नाशं गमिष्यति || ६-६६-२८ 
एवं ब्रुवाणं तं शूरमङ्गदं कनकाङ्गदम् |
द्रवमाणास्ततो वाक्यमूचुः शूरविगर्हितम् || ६-६६-२९ 
कृतं नः कदनं घोरं कुम्भकर्णेन रक्षसा |
न स्थानकालो गच्छामो दयितं जीवितं हि नः || ६-६६-३० 
एतावदुक्त्वा वचनं सर्वे ते भेजिरे दिशः |
भीमं भीमाक्षमायान्तं दृष्ट्वा वानरयूथपाः || ६-६६-३१ 
द्रवमाणास्तु ते वीरा अङ्गदेन वलीमुखाः |
सान्त्वैश्च बहुमानैश्च ततः सर्वे निवर्तिताः || ६-६६-३२ 
प्रहर्षमुपनीताश्च वालिपुत्रेण धीमता |
आज्ञाप्रतीक्षास्तुस्थुश्च सर्वे वानरयूथपाः || ६-६६-३३ 
ऋषभशरभमैन्दधूम्रनीलाः |
कुमुदसुषेणगवाक्षरम्भताराः|
द्विविदपनसवायुपुत्रमुख्यास् |
त्वरिततराभिमुखं रणं प्रयाताः || ६-६६-३४ 
इत्यार्षे श्रीमद्रामायणे आदिकाव्ये युद्धकाण्डे षट्षष्टितमः सर्गः 
ते निवृत्ता महाकायाः श्रुत्वाङ्गदवचस्तदा |
नैष्ठिकीं बुद्धिमास्थाय सर्वे सम्ग्रामकांक्षिणः || ६-६६-१ 
समुदीरितवीर्यास्ते समारोपितविक्रमाः |
पर्यवस्थापिता वाक्यैरङ्गदेन बकूतसा || ६-६७-२
प्रयाताश्च गता हर्षं मरणे कृतनिश्चयाः |
चक्रुः सुतुमुलं युद्धं वानरास्त्यक्तजीविताः || ६-६७-३ 
अथ वृक्षान् महाकायाः सानूनि सुमहान्ति च |
वानरास्तूर्णमुद्यम्य कुम्भकर्णमभिद्रवन् || ६-६७-४ 
कुम्भकर्णः सम्क्रुद्धो गदामुद्यम्य वीर्यवान् |
धर्षयन् स महाकायः समन्ताद्व्यक्षिपद्रिपून् || ६-६७-५ 
शतानि सप्त चाष्टौ च सहस्राणि च वानराः |
प्रकीर्णाः शेरते भूमौ कुम्भकर्णेन ताडिताः || ६-६७-६ 
षोडशाष्टौ च दश च विंशत्त्रिंशत्तथैव च |
परिक्षिप्य च बाहुभ्यां खादन्वि परिधावति || ६-६७-७
भक्षयन् भृशसंक्रुद्धो गरुडः पन्नगानिव | 
कृच्छ्रेण च समाश्वस्ताः सम्गम्य च ततस्ततः || ६-६७-८
वृक्षाद्रिहस्ता हरयस्तस्थुः सम्ग्राममूर्धनि | 
ततः पर्वतमुत्पाट्य द्विविदः प्लवगर्षभः || ६-६७-९
दुद्राव गिरिशृङ्गाभम् विलम्ब इव तोयदः | 
तं समुत्पत्य चिक्षेप कुम्भकर्णाय वानरः || ६-६७-१०
तमप्राप्य महाकायम् तस्य सैन्येऽपतत्ततः | 
ममर्दाश्वान् गजांश्चापि रथांश्चापि नगोत्तमः || ६-६७-११
तानि चान्यानि रक्षांसि एवम् चान्यद्गिरेः शिरः | 
तच्छएलवेगाभिहतं हताश्वं हतसारथि || ६-६७-१२
रक्षसाम् रुधिरक्लिन्नम् बभूवायोधनम् महत् | 
रथिनो वानरेन्द्राणाम् शरैः कालान्तकोपमैः || ६-६७-१३
शिरांसि नर्दताम् जह्रुः सहसा भीमनिःस्वनाः | 
वानराश्च महात्मानः समुत्पाट्य महाद्रुमान् || ६-६७-१४
रथानश्वान् गजानुष्ट्रान्राक्षसानभ्यसूदयन् | 
हनूमान् शैलशृङ्गाणि वृक्षांश्च विविधान् ध्रुमान् || ६-६७-१५
ववर्ष कुम्भकर्णस्य शिरस्यम्बरमास्थितः | 
तानि पर्वतशृङ्गाणि शूलेन तु बिभेद ह || ६-६७-१६
बभञ्ज वृक्षवर्षम् च कुम्भकर्णो महाबलः | 
ततो हरीणां तदनीकमुग्रं |
दुद्राव शूलं निशितं प्रगृह्य |
तस्थौ ततोऽस्यापततः पुरस्तान् |
न्महीधराग्रम् हनुमान् प्रगृह्य || ६-६७-१७ 
स कुम्भकर्णम् कुपितो जघान |
वेगेन शैलोत्तमभीमकायम् |
स चुक्षुभे तेन तदाभिबूतो |
मेदार्द्रगात्रो रुधिरावसिक्तः || ६-६७-१८ 
स शूलमाविध्य तडित्प्रकाशं |
गिरिर्यथा प्रज्वलिताग्रशृङ्गम् |
बाह्वन्तरे मारुति माजघान |
गुहोऽचलं क्रौञ्चमिवोग्रशक्त्या || ६-६७-१९ 
स शूलनिर्भिन्न महाभुजान्तरः |
प्रविह्वलः शोणितमुद्वमन्मुखात् |
ननाद भीमं हनुमान् महाहवे |
युगान्तमेघस्तनितस्वनोपमम् || ६-६७-२० 
ततो विनेदुः सहसा प्रहृष्टा |
रक्षोगणास्तं व्यथितं समीक्ष्य |
प्लवम्गमास्तु व्यथिता भयार्ताः |
प्रदुद्रुवुः सम्यति कुम्भकर्णात् || ६-६७-२१ 
ततस्तु नीलो बलवान् पर्यवस्थापयन् बलम् |
प्रविचिक्षेप शैलाग्रम् कुम्भकर्णाय धीमते || ६-६७-२२ 
तदापतन्तं सम्प्रेक्ष्ये मुष्टिनाभिजघान ह |
मुष्टिप्रहाराभिहतम् तच्छैलाग्रम् व्यशीर्यत || ६-६७-२३
सविस्फुलिम्गम् सज्वालं निपपात महीतले | 
ऋषभः शरभो नीलो गवाक्षो गन्धमादनः || ६-६७-२४
पञ्च वानर शार्दूलाः कुम्भकर्णमुपाद्रवन् | 
शैलैर्वृक्षैस्तलैः पादैर्मुष्टिभिश्च महाबलाः || ६-६७-२५
कुम्भकर्णं महाकाम् निजघ्नुः सर्वतो युधि | 
स्पर्शानिव प्रहारांस्तान्वेदयानो न विव्यथे || ६-६७-२६
ऋषभम् तु महावेगं बाहुभ्यां परिषस्वजे | 
कुम्भकर्णभुजाभ्याम् तु पीडितो वानरर्षभः || ६-६७-२७
निपपातर्षभो भीमः प्रमुखागतशोणितः | 
मुष्टिना शरभम् हत्वा जानुना नीलमाहवे || ६-६७-२८
आजघान गवाक्षं च तलेनेन्द्ररिपुस्तदा |
पादेनाभ्यहनत्कृद्ध स्तरसा गन्धमादनम् || ६-६७-२९ 
दत्तप्रहरव्यथिता मुमुहुः शोणितोक्षिताः |
निपेतुस्ते तु मेदिन्यां निकृत्ता इव किंशुकाः || ६-६७-३० 
तेषु वानरमुख्येषु पतितेषु महात्मसु |
वानराणाम् सहस्राणि कुम्भकर्णं प्रदुद्रुवुः || ६-६७-३१ 
तम् शैलमिव शैलाभाः सर्वे तु प्लवगर्षभाः |
समारुह्य समुत्पत्य ददंशुश्च महाबलाः || ६-६७-३२ 
तं नखैर्दशनैश्चापि मुष्टिभिर्जानुभिस्तथा |
कुम्भकर्णं महाकायं ते जघ्नुः प्लवगर्षभाः || ६-६७-३३ 
स वानरसहस्त्रैस्तु विचितः पर्वतोपमः |
रराज राक्षसव्याघ्रो गिरिरात्मरुहैरिव || ६-६७-३४ 
बाहुभ्याम् वानरान् सर्वान् प्रगृह्य स महाबलः |
भक्षयामास सम्क्रुद्धो गरुडः पन्नगानिव || ६-६७-३५ 
प्रक्षिप्ताः कुम्भकर्णेन वक्त्रे पातालसंनिभे |
नासापुटाभ्यां निर्जग्मुः कर्णाभ्याम् चैव वानराः || ६-६७-३६ 
भक्षयन् भृशसम्क्रुद्धो हरीन् पर्वतसंनिभः |
बभञ्ज वानरान् सर्वान् सम्क्रुद्धो राक्षसोत्तमः || ६-६७-३७ 
मांसशोणितसम्क्लेदां कुर्वन् भूमिम् कुर्वन्स राक्षसः |
चचार हरिसैन्येषु कालाग्निरिव मूर्छितः || ६-६७-३८ 
वज्रहस्तो यथा शक्रः पाशहस्त इवान्तकः |
शूलहस्तो बभौ कुम्भकर्णो महाबलः || ६-६७-३९ 
यथा शुष्काण्यरण्यानि ग्रीष्मे दहति पावकः |
तथा वानरसैन्यानि कुम्भकर्णो ददाह सः || ६-६७-४० 
ततस्ते वध्यमानास्तु हतयूथा विनायकाः |
वानरा भयसंविग्ना विनेदुर्विस्वरं भृशम् || ६-६७-४१ 
अनेकशो वध्यमानाः कुम्भकर्णेन वानराः |
राघवम् शरणम् जग्मुर्व्यथिताः खिन्नचेतसः || ६-६७-४२ 
प्रभग्नान् वानरान् दृष्ट्वा वज्रहस्तात्मजात्मजः |
अभ्यधावत वेगेन कुम्भकर्णम् महाहवे || ६-६७-४३ 
शैलशृङ्गं महद्गृह्य विनदन् स मुहुर्मुहुः |
त्रासयन् राक्षसान् सर्वा कुम्भकर्णपदानुगान् || ६-६७-४४
चिक्षेप शैलशिखरं कुम्भकर्णस्य मूर्धनि | 
स तेनाभिहतो मूर्ध्नि शैलेनेन्द्ररिपुस्तदा || ६-६७-४५
कुम्भकर्णः प्रजज्वाल क्रोधेन महता तदा |
सोऽभ्यधावत वेगेन वालिपुत्रममर्षणम् || ६-६७-४६ 
कुम्भकर्णो महानादस्त्रासयन् सर्ववानरान् |
शूलम् ससर्ज वै रोषादङ्गदे तु महाबलः || ६-६७-४७ 
त मापतन्तम् बुद्ध्वा तु युद्धमार्गविशारदः |
लाघवान्मोचयामास बलवान् वानरर्षभः || ६-६७-४८ 
उत्पत्य चैनम् तरसा तलेनोरस्यताडयत् |
स तेनाभिहतः कोपात्प्रमुमोहाचलोपमः || ६-६७-४९ 
स लब्धसम्ज्ञोऽतिबलो मुष्टिम् सम्गृइह्य राक्षसः |
अपहासेन चिक्षेप विसम्ज्ञः स पपात ह || ६-६७-५० 
तस्मिन् प्लवगशार्दूले विसम्ज्ञे पतिते भुवि |
तचुछूलम् समुपादाय सुग्रीवमभिदुद्रुवे || ६-६७-५१ 
तमापतन्तं सम्प्रेक्ष्य कुम्भकर्णं महाबलम् |
उत्पपात तदा वीरः सुग्रीवो वानराधिपः || ६-६७-५२ 
स पर्वताग्रमुत्क्षिप्य समाविध्य महाकपिः |
अभिदुद्राव वेगेन कुम्भकर्णं महाबलम् || ६-६७-५३ 
तमापतन्तं सम्प्रेक्ष्य कुम्भकर्णः प्लवंगमम् |
तस्थौ विवृतसर्वाङ्गो वानरेन्द्रस्य संमुखः || ६-६७-५४ 
कपिशोणितदिग्धाङ्गं भक्षयन्तं महाकपीन् |
कुम्भकर्णं स्थितं दृष्ट्वा सुग्रीवो वाक्यमब्रवीत् || ६-६७-५५ 
पातिताश्च त्वया वीराः कृतं कर्म सुदुष्करम् |
भक्षितानि च सैन्यानि प्राप्तं ते परमम् यशः || ६-६७-५६ 
त्यज तद्वानरानीकं प्राकृतैः किम् करिष्यसि |
सहस्वैकं निपातं मे पर्वतस्यास्य राक्षस || ६-६७-५७ 
तद्वाक्यम् हरिराजस्य सत्त्वधैर्यसमन्वितम् |
श्रुत्वा राक्षसशार्दूलः कुम्भकर्णोऽब्रवीद्वचः || ६-६७-५८ 
प्रजापतेस्तु पौत्रस्त्वम् तथैवर्क्षरजःसुतः |
धृतिपौरुषसम्पन्नः कस्माद्गर्जसि वानर || ६-६७-५९ 
स कुम्भकर्णस्य वचो निशम्य |
व्याविध्य शैलम् सहसा मुमोच |
तेनाजघानोरसि कुम्भकर्णं |
शैलेन वज्राशनिसंनिभेन || ६-६७-६० 
तच्छैलशृङ्गं सहसा विकीर्णं |
भुजान्तरे तस्य तदा विशाले |
ततो विषेदुः सहसा प्लवम्गा |
रक्षोगणाश्चापि मुदा विनेदुः || ६-६७-६१ 
स शैलशृङ्गाभिहतश् चुकोप |
ननाद कोपाच्च विवृत्य वक्त्रम् |
व्याविध्य शूलम् च तडित्प्रकाशं |
चिक्षेप हर्यृक्षपतेर्वधाय || ६-६७-६२ 
तत्कुम्भकर्णस्य भुजप्रविद्धं |
शूलम् शितम् काञ्चन दामजुष्टम् |
क्षिप्रम् समुत्पत्य निगृह्य दोर्भ्यां |
बभञ्ज वेगेन सुतोऽनिलस्य || ६-६७-६३ 
कृतं भारसहस्रस्य शूलम् कालायसं महत् |
बभञ्ज जनौमारोप्य प्रहृष्टः प्लवगर्षभः || ६-६७-६४ 
शूलम् भग्नम् हनुमता दृष्ट्वा वानरवाहिनी |
हृष्टा ननाद बहुशः सर्वतश्चापि दुद्रुवे || ६-६७-६५ 
बभूवाथ परित्रस्तो राक्षसो विमुखोऽभवत् |
सिम्हनादम् च ते चक्रुः प्रहृष्टा वनगोचराः || ६-६७-६६
मारुतिं पूजयांचक्रुर्दृष्ट्वा शूलम् तथागतम् | 
स तत्तदा भग्नमवेक्ष्य शूलं |
चुकोप रक्षोऽधिपतिर्महात्मा |
उत्पाट्य लङ्कामलयात्स शृङ्गं |
जघान सुग्रीवमुपेत्य तेन || ६-६७-६७ 
स शैलशृङ्गाभिहतो विसम्ज्ञः |
पपात भूमौ युधि वानरेन्द्रः |
तं प्रेक्ष्य भूमौ पतितम् विसम्ज्ञं |
नेदुः प्रहृष्टा युधि यातुधानाः || ६-६७-६८ 
तमभ्युपेत्याद्भुतघोरवीर्यं |
स कुम्भकर्णो युधि वानरेन्द्रम् |
जहार सुग्रीवमभिप्रगृह्य |
यथानिलो मेघमतिप्रचण्डः || ६-६७-६९ 
स तं महामेघनिकाशरूपम् |
उत्पाट्य गच्छन्युधि कुम्भकर्णः |
रराज मेरुप्रतिमानरूपो |
मेरुर्यथात्युच्छ्रितघोरशृङ्गः || ६-६७-७० 
ततः समुत्पाट्य जगाम वीरः |
संस्तूयमानो युधि राक्षसेन्द्रैः |
शृण्वन्निनादम् त्रिदशालयानां |
प्लवम्गराजग्रहविस्मितानाम् || ६-६७-७१ 
ततस्तमादाय तदा स मेने |
हरीन्द्रमिन्द्रोपममिन्द्रवीर्यः |
अस्मिन्हृते सर्वमिदम् हृतं स्यात् |
सराघवम् सैन्यमितीन्द्रशत्रुः || ६-६७-७२ 
विद्रुताम् वाहिनीम् दृष्ट्वा वानराणां ततस्ततः |
कुम्भकर्णेन सुग्रीवम् गृहीतं चापि वानरम् || ६-६७-७३
हनूमांश्चिन्तयामास मतिमान् मारुतात्मजः | 
एवम् गृहीते सुग्रीवे किं कर्तव्यं मया भवेत् || ६-६७-७४
यद्वै न्याय्यं मया कर्तुम् तत्करिष्यामि सर्वथा |
भूत्वा पर्वतसम्काशो नाशयिष्यामि राक्षसं || ६-६७-७५ 
मया हते सम्यति कुम्भकर्णे |
महाबले मुष्टिविशीर्णदेहे |
विमोचिते वानरपार्थिवे च |
भवन्तु हृष्टाः प्रवगाः समग्राः || ६-६७-७६ 
अथ वा स्वयमप्येष मोक्षं प्राप्स्यति पार्थिवः |
गृहीतोऽयम् यदि भवेत्त्रिदशैः सासुरोरगैः || ६-६७-७७ 
मन्ये न तावदात्मानं बुध्यते वानराधिपः |
शैलप्रहाराभिहतः कुम्भकर्णेन सम्युगे || ६-६७-७८ 
अयं मुहूर्तात्सुग्रीवो लब्धसम्ज्ञो महाहवे |
आत्मनो वानराणाम् च यत्पथ्यं तत्करिष्यति || ६-६७-७९ 
मया तु मोक्षितस्यास्य सुग्रीवस्य महात्मनः |
अप्रीतश्च भवेत्कष्टा कीर्तिनाशश्च शाश्वतः || ६-६७-८० 
तस्मान्मुहूर्तम् काम्क्षिष्ये विक्रमं पार्थिवस्य नः |
भिन्नम् च वानरानीकं तावदाश्वासयाम्यहम् || ६-६७-८१ 
इत्येवम् चिन्तयित्वा तु हनूमान्मारुतात्मजः |
भूयः संस्तम्भयामास वानराणां महाचमूम् || ६-६७-८२ 
स कुम्भकर्णोऽथ विवेश लङ्कां |
स्फुरन्तमादाय महाहरिम् तम् |
विमानचर्यागृहगोपुरस्थैः
पुष्पाग्र्यवर्षैरवकीर्यमाणः || ६-६७-८३ 
लाजगन्धोदवर्षैस्तु सेव्यमानः शनैः शनैः |
राजवीथ्यास्तु शीतत्वात्सम्ज्ञाम् प्राप महाबलः || ६-६७-८४ 
ततः स सम्ज्ञामुपलभ्य कृच्छ्रा |
द्बलीयसस्तस्य भुजान्तरस्थः |
अवेक्षमाणः पुरराजमार्गं |
विचिन्तयामास मुहुर्महात्मा || ६-६७-८५ 
एवम् गृहीतेन कथं नु नाम |
शक्यं मया सम्प्रति कर्तुमद्य |
तथा करिष्यामि यथा हरीणां |
भविष्यतीष्टम् च हितं च कार्यम् || ६-६७-८६ 
ततः कराग्रैः सहसा समेत्य |
राजा हरीणा ममरेन्द्रशत्रोः |
नखैश्च कर्णौ दशनैश्च नासां |
ददंश पादैर्विददार पर्श्वौ || ६-६७-८७ 
स कुम्भकर्णौ हृतकर्णनासो |
विदारितस्तेन रदैर्नखैश्च |
रोषाभिभूतः क्षतजार्द्रगारः |
सुग्रीवमाविध्य पिपेष भूमौ || ६-६७-८८ 
स भूतले भीमबलाभिपिष्टः |
सुरारिभिस्तैरभिहन्यमानः |
जगाम खम् कन्दुकवज्जवेन |
पुनश्च रामेण समाजगाम || ६-६७-८९ 
कर्णनासाविहीनस्य कुम्भकर्णो महाबलः |
रराज शोणितोत्सिक्तो गिरिः प्रस्रवणैरिव || ६-६७-९० 
शोणितार्द्रो महाकायो राक्षसो भीमदर्शनः |
अमर्षाच्छोणितोद्गारी शुशुभे रावणानुजः || ६-६७-९१
नीलाञ्जनचयप्रख्याः ससंध्य इव तोयदः |
युद्धायाभिमुखो भीमो मनश्चक्रे निशाचरः || ६-६७-९२ 
गते च तस्मिन् सुरराजशत्रुह् |
क्रोधात्प्रदुद्राव रणाय भूयः |
अनायुधोऽस्मीति विचिन्त्य रौद्रो |
घोरम् तदा मुद्गरमाससाद || ६-६७-९३ 
ततः स पुर्याः सहसा महात्मा |
निष्क्रम्य तद्वानरसैन्यमुग्रम् |
बभक्ष रक्षो युधि कुम्भकर्णः |
प्रजा युगान्ताग्निरिव प्रदीप्तः || ६-६७-९४ 
बुभुक्षितः शोणितमांसगृध्नुः |
प्रविश्य तद्वानरसैन्यमुग्रम् |
चखाद रक्षांसि हरीन्पिशाचान् |
ऋक्षांश्च मोहाद्युधि कुम्भकर्णः |
यथैव मृत्युर्हरते युगान्ते |
स भक्षयामास हरींश्च मुख्यान् || ६-६७-९५ 
एकम् द्वौ त्रीन् बहून् क्रुद्धो वानरान् सह राक्षसैः |
समादायैकहस्तेन प्रचिक्षेप त्वरन्मुखे || ६-६७-९६ 
सम्प्रस्रवंस्तदा मेदः शोणित च महाबलः |
वध्यमानो नगेन्द्राग्रैर्भक्षयामास वानरान् || ६-६७-९७ 
ते भक्ष्यमाणा हरयो रामम् जग्मुस्तदा गतिम् |
कुम्भकर्णो भृशम् क्रुद्धः कपीन् खादन् प्रधावति || ६-६७-९८ 
शतानि सप्त चाष्टौ च विंशत्त्रिंशत्तथैव च |
सम्परिष्वज्य बहुभ्याम् खादन्विपरिधावति || ६-६७-९९ 
मेदोवसाशोणितदिग्धगात्रः |
कर्णावसक्तग्रथितान्त्रमालः |
ववर्षशूलानि सुतीक्षणदंष्ट्रः |
कालो युगान्तस्थ इव प्रवृद्धः || ६-६७-१०० 
तस्मिन् काले सुमित्रायाः पुत्रः परबलार्दनः |
चकार लक्ष्मणः क्रुद्धो युद्धम् परपुरम्जयः || ६-६७-१०१ 
स कुम्भकर्णस्य शराञ्शरीरे सप्त वीर्यवान् |
निचखानाददे चान्यान्विससर्ज च लक्ष्मणः || ६-६७-१०२ 
पीड्यमानस्तदस्त्रम् तु विशेषम् ततस राक्षसः |
ततश्चुकोप बलवान् सुमित्रानंदवर्धनः || ६-६७-१०३ 
अथस्य कवचम् शुभ्रम् जामुबूनदमयम् शुभम् |
प्रच्छादयामास शरैः संध्याभ्रमिव मारुतः || ६-६७-१०४ 
नीलाञ्जनचयप्रख्याः शैरैः काञ्चनभूषणैः |
आपीड्यमानः शुशुभे मेघैः सूर्य इवांशुमान् || ६-६७-१०५ 
ततः स राक्षसो भीमः सुमित्रानन्दवर्धनम् |
सावज्ञ्मेव प्रोवाच वाक्यम् मेघौघनिःस्वनः || ६-६७-१०६ 
अन्तकस्याप्यकष्टेन युधि जेतारमाहवे |
युध्यता मामभीतेन ख्यापिता वीरता त्वया || ६-६७-१०७ 
प्रगृहीतायुधस्येह मृत्योरिव महामृधे |
तिष्ठन्नप्रग्रतः पूज्यः किमु युद्धप्रदायकः || ६-६७-१०८ 
ऐरावतम् समारूडो वृतः सर्वामरैह् प्रभुः |
नैव शक्रोऽपि समरे स्थित पूर्वः कदाचन || ६-६७-१०९ 
अद्य त्वयाहम् सौमित्रे बलेनापि पराक्रमैः |
तोषितो गन्तुमिच्छामि त्यामनुज्ञाप्य राघवम् || ६-६७-११० 
यत्तु वीर्यबलोत्साहैस्तोषितोऽहं रणे त्वया |
राममेवैकमिच्छमि हन्तुम् यस्मिन् हते हतम् || ६-६७-१११ 
रामे मयात्र निहते येऽन्ये स्थास्यन्ति संयुगे |
तानहं योधयिष्यामि स्वबलेन प्रमाथिना || ६-६७-११२ 
इत्युक्तवाक्यम् तद्रक्षः प्रोवाच स्तुतिसंहितम् |
मृधे घोरतरं वाक्यं सौमित्रिः प्रहसन्निव || ६-६७-११३ 
यस्त्वं शक्रादिभिर्वीरैरसह्यः प्राप्य पौरुषम् |
तत्सत्यम् नान्यथा वीर दृष्टस्तेऽद्य पराक्रमः || ६-६७-११४
एष दाशरथी रामस्तिष्ठत्यद्रिरिवाचलः | 
इति श्रुत्वा ह्यनादृत्य लक्ष्मणम् स निशाचरः || ६-६७-११५
अतिक्रम्य च सौमित्रिम् कुम्भकर्णो महाबलः |
राममेवाभिदुद्राव दारयन्निव मेदिनीम् || ६-६७-११६ 
अथ दाशरथी रामो रौद्रमस्त्रं प्रयोजयन् |
कुम्भकर्णस्य हृदये ससर्ज निशितान् शरान् || ६-६७-११७ 
तस्य रामेण विद्धस्य सहसाभिप्रधावतः |
अङ्गारमिश्राः क्रुद्धस्य मुखान्निश्चेरुरर्चिषः || ६-६७-११८ 
रामस्त्रविद्धो घोरम् वै नर्दन् राक्षसपुंगनः |
अभ्यधावत तम् क्रुद्धो हरीन् विद्रावयन् रणे || ६-६७-११९ 
तस्योरसि निमग्नाश्च शरा बर्हिणवाससः |
हस्ताच्चास्य परिभ्रष्टा गदा चोर्व्याम् पपात ह || ६-६७-१२० 
आयुधानि च सर्वाणि समकीर्यन्त भूतले |
स निरायुधमात्मानम् यदा मेने महाबलः || ६-६७-१२१
मुष्टिभ्याम् च कराभ्याम् च चकार कदनम् महत् | 
स बाणैरतिविद्धाङ्गः क्षतजेन समुक्षितः || ६-६७-१२२
रुधिरम् परिसुस्राव गिरिः प्रस्रावणम् यथा | 
स तीव्रेण च कोपेन रुधिरेण च मूर्छितः |
वानरान्राक्षसानृक्षान् खादन् स परिधावति || ६-६७-१२३ 
अथ शृङ्गम् समाविध्य भीमम् भीमपराक्रमः |
चिक्षेप राममुद्दिश्य बलवानन्तकोपमः || ६-६७-१२४ 
अप्राप्तमन्तरा रामः सप्तभीस्तमजिह्मगैः |
चिच्छेद गिरिशृङ्गम् तम् पुनः संधाय कार्मुकम् || ६-६७-१२५ 
ततस्तु रामो धर्मात्मा तस्य शृङ्गम् महत्तदा || ६-६७-१२६
शरैः काञ्चनचित्राङ्गै श्चिच्छेद भरतग्रज | 
तन्मेरुशिखराकारम् द्योतमानमिव श्रिया || ६-६७-१२७
द्वे शते वानराणाम् च पतमानमपातयत् | 
तस्मिन् काले स धर्मात्मा लक्ष्मणो राममब्रवीत् || ६-६७-१२८
कुम्भकर्णवधे युक्तो योगान्परिमृशन्बहून् | 
नैवायम् वानरान्राजन्न विजानाति राक्षसान् || ६-६७-१२९
मत्तः शोणितगन्धेन स्वान् परांश्चैव खादति | 
साध्वेनमधिरोहन्तु सर्वतो वानरर्षभाः || ६-६७-१३०
यूथपाश्च यथामुख्यास्तिष्ठन्त्वस्य समन्ततः | 
अद्ययं दुर्मतिः काले गुरुभारप्रपीडितः || ६-६७-१३१
प्रपतन्राक्षसो भूमौ नान्यान्हन्यात्प्लवङ्गमान् | 
तस्य तद्वचनम् श्रुत्वा राजपुत्रस्य धीमतः || ६-६७-१३२
ते समारुरुहुर्हृष्टाः कुम्भकर्णं प्लवम्गमाः | 
कुम्भकर्णस्तु सम्क्रुद्धः समारूढः प्लवम्गमैः || ६-६७-१३३
व्यधूनयत्तान्वेगेन दुष्टहस्तीव हस्तिपान् | 
तान्दृष्ट्वा निर्धूतान्रामो रुष्टोऽयमिति राक्षसः || ६-६७-१३४
समुत्पपात वेगेन धनुरुत्तममाददे | 
क्रोधरक्तेक्षणो वीरो निर्दहन्निव चक्षुषा || ६-६७-१३५
राघवो राक्षसम् रोषादभिदुद्राव वेगितः |
यूथपान् हर्षयन् सर्वान् कुम्भकर्णभयार्दितान् || ६-६७-१३६ 
स चापमादाय भुजङ्गकल्पं |
दृढज्यमुग्रम् तपनीयचित्रम् |
हरीन्समाश्वास्य समुत्पपात |
रामो निबद्धोत्तमतूणबाणः || ६-६७-१३७ 
स वानरगणैस्तैस्तु वृतः परमदुर्जयः |
लक्ष्मणानुचरो रामः सम्प्रतस्थे महाबलः || ६-६७-१३८ 
स ददर्श महात्मानम् किरीटिनमरिन्दमम् |
शोणितावृतरक्ताक्षम् कुम्भकर्णं महाबलम् || ६-६७-१३९ 
सर्वान् समभिधावन्तम् यथा रुष्टम् दिशागजम् |
मार्गमाणम् हरीन् क्रुद्धं राक्षसैः परिवारितम् || ६-६७-१४० 
विन्ध्यमन्दरसम्काशम् काञ्चनाङ्गदभूषणम् |
स्रवन्तम् रुधिरं वक्त्राद्वर्षमेघमिवोत्थितम् || ६-६७-१४१ 
जिह्वया परिलिह्यन्तम् सृक्किणी शोणितोक्षितम् |
मृद्नन्तम् वानरानीकम् कालान्तकयमोपमम् || ६-६७-१४२ 
तम् दृष्ट्वा राक्षसश्रेष्ठं प्रदीप्तानलवर्चसं |
विस्फारयामास तदा कार्मुकं पुरुषर्षभः || ६-६७-१४३ 
स तस्य चापनिर्घोषात्कुपितो नैरृतर्षभः |
अमृष्यमाणस्तम् घोषमभिदुद्राव राघवम् || ६-६७-१४४ 
ततस्तु वातोद्धतमेघकल्पं |
भुजम्गराजोत्तमभोगबाहुम् |
तमापतन्तम् धरणीधराभम् |
उवाच रामो युधि कुम्भकर्णम् || ६-६७-१४५ 
आगच्छ रक्षोऽधिपमा विषादम् |
अवस्थितोऽहं प्रगृहीतचापः |
अवेहि माम् राक्षसवंशवाशनम् |
अयं मुहूर्ताद्भविता विचेताः || ६-६७-१४६ 
रामोऽयमिति विज्ञाय जहास विकृतस्वनम् |
अभ्यधावत सम्क्रुद्धो हरीन्विद्रावयन् रणे || ६-६७-१४७ 
दारयन्निव सर्वेषां हृदयानि वनौकसाम् |
प्रहस्य विकृतं भीमम् स मेघस्वनितोपमम् || ६-६७-१४८
कुम्भकर्णो महातेजा राघवं वाक्यमब्रवीत् | 
नाहम्न् विराधो विज्ञेयो न कबन्धः खरो न च |
न वाली न च मारीचः कुम्भकर्णोऽहमागतः || ६-६७-१४९ 
पश्य मे मुद्गरम् भीमम् सर्वकालायसं महत् |
अनेन निर्जिता देवा दानवाश्च मया पुरा || ६-६७-१५० 
विकर्णनास इति मां नावज्ञातुम् त्वमर्हसि |
स्वल्पापि हि न मे पीडा कर्णनासाविनाशनात् || ६-६७-१५१ 
दर्शयेक्ष्वाकुशार्दूल वीर्यम् गात्रेषु मे लघु |
ततस्त्वां भक्षयिष्यामि दृष्टपौरुषविक्रमम् || ६-६७-१५२ 
स कुम्भकर्णस्य वचो निशम्य |
रामः सुपुङ्खान्विससर्ज बाणान् |
तैराहतो वज्रसमप्रवेगैर् |
न चुक्षुभे न व्यथते सुराइः || ६-६७-१५३ 
यैः सायकैः सालवरा निकृत्ता |
वाली हतो वानरपुङ्गवश् च |
ते कुम्भकर्णस्य तदा शरीरं |
वज्रोपमा न व्यथयां प्रचक्रुः || ६-६७-१५४ 
स वारिधारा इव सायकांस्तान् |
पिबन् शरीरेण महेन्द्रशत्रुः |
जघान रामस्य शरप्रवेगं |
व्याविध्य तं मुद्गरमुग्रवेगम् || ६-६७-१५५ 
ततस्तु रक्षः क्षतजानुलिप्तं |
वित्रासनं देवमहाचमूनाम् |
व्याविध्य तं मुद्गरमुग्रवेगं |
विद्रावयामास चमूं हरीणाम् || ६-६७-१५६ 
वायव्यमादाय ततो वरास्त्रं |
रामः प्रचिक्षेप निशाचराय |
समुद्गरम् तेन जहार बाहुं |
स कृत्तबाहुस्तुमुलं ननाद || ६-६७-१५७ 
स तस्य बाहुर्गिरिशृङ्गकल्पः |
समुद्गरो राघवबाणकृत्तः |
पपात तस्मिन् हरिराजसैन्ये |
जघान ताम् वानरवाहिनीं च || ६-६७-१५८ 
ते वानरा भग्नहतावशेषाः |
पर्यन्तमाश्रित्य तदा विषण्णाः |
प्रपिडिताङ्गा ददृशुः सुघोरं |
नरेन्द्ररक्षोऽधिपसंनिपातम् || ६-६७-१५९ 
स कुम्भकर्णोऽस्त्रनिकृत्तबाहुर् |
र्महासिकृत्ताग्र इवाचलेन्द्रः |
उत्पाटयामास करेण वृक्षं |
ततोऽभिदुद्राव रणे नरेन्द्रम् || ६-६७-१६० 
स तस्य बाहुम् सह सालवृक्षं |
समुद्यतं पन्नगभोगकल्पम् |
ऐन्द्रास्त्रयुक्तेन जहार रामो |
बाणेन जाम्बूनदचित्रितेन || ६-६७-१६१ 
स कुम्भकर्णस्य भुजो निकृत्तः |
पपात भूमौ गिरिसंनिकाशः |
विवेष्टमानो निजघान वृक्षान् |
शैलाञ्शिलावानरराक्षसांश् च || ६-६७-१६२ 
तम् छिन्नबाहुम् समवेक्ष्य रामः |
समापतन्तम् सहसा नदन्तम् |
द्वावर्धचन्द्रौ निशितौ प्रगृह्य |
चिच्छेद पादौ युधि राक्षसस्य || ६-६७-१६३ 
तौ तस्य पादौ प्रदिशो दिशश्च |
गिरेर्गुहाश्चैव महार्णवम् च |
लङ्काम् च सेनाम् कपिराक्षसानां |
विनादयन्तौ विनिपेततुश्च || ६-६७-१६४ 
निकृत्तबाहुर्विनिकृत्तपादो |
विदार्य वक्त्रं वडवामुखाभम् |
दुद्राव रामम् सहसाभिगर्जन् |
राहुर्यथा चन्द्रमिवान्तरिक्षे || ६-६७-१६५ 
अपूरयत्तस्य मुखं शिताग्रै |
रामः शरैर्हेमपिनद्धपुङ्खैः |
स पूर्णवक्त्रो न शशाक वक्तुं |
चुकूज कृच्छ्रेण मुमोह चापि || ६-६७-१६६ 
अथाददे सूर्यमरीचिकल्पं |
स ब्रह्मदण्डान्तककालकल्पम् |
अरिष्टमैन्द्रं निशितम् सुपुङ्खं |
रामः शरं मारुततुल्यवेगम् || ६-६७-१६७ 
तम् वज्रजाम्बूनदचारुपुङ्खं |
प्रदीप्तसूर्यज्वलनप्रकाशम् |
महेन्द्रवज्राशनितुल्यवेगं |
रामः प्रचिक्षेप निशाचराय || ६-६७-१६८ 
स सायको राघवबाहुचोदितो |
दिशः स्वभासा दश सम्प्रकाशयन् |
विधूमवैश्वानरदीप्तदर्शनो |
जगाम शक्राशनितुल्यविक्रमः || ६-६७-१६९ 
स तन्महापर्वतकूटसंनिभं |
सुवृत्तदंष्ट्रं चलचारुकुण्डलम् |
चकर्त रक्षोऽधिपतेः शिरस्तदा |
यथैव वृत्रस्य पुरा पुरन्दरः || ६-६७-१७० 
कुम्भकर्णशिरो भाति कुण्डलालम्कृतं महत् |
आदित्येऽभ्युदिते रात्रौ मध्यस्थ इव चन्द्रमाः || ६-६७-१७१ 
तद्रामबाणाभिहतं पपात |
रक्षःशिरः पर्वतसंनिकाशम् |
बभञ्ज चर्यागृहगोपुराणि |
प्राकारमुच्चं तमपातयच्च || ६-६७-१७२ 
तच्चातिकायं हिमवत्प्रकाशं |
रक्षस्तदा तोयनिधौ पपात |
ग्राहान् परान् मीनचयान्भुजंगमान् |
ममर्द भूमिम् च तथा विवेश || ६-६७-१७३ 
तस्मिर्हते ब्राह्मणदेवशत्रौ |
महाबले सम्यति कुम्भकर्णे |
चचाल भूर्भूमिधराश् च सर्वे |
हर्षाच्च देवास्तुमुलं प्रणेदुः || ६-६७-१७४ 
ततस्तु देवर्षिमहर्षिपन्नगाः |
सुराश्च भूतानि सुपर्णगुह्यकाः |
सयक्षगन्धर्वगणा नभोगताः |
प्रहर्षिता राम पराक्रमेण || ६-६७-१७५ 
ततस्तु ते तस्य वधेन भूरिणा |
मनस्विनो नैरृतराजबान्धवाः |
विनेदुरुच्छैर्व्यथिता रघूत्तमम् |
हरिं समीक्ष्यैव यथा मतङ्गजाः || ६-६७-१७६ 
स देवलोकस्य तमो निहत्य |
सूर्यो यथा राहुमुखाद्विमुक्तः |
तथा व्यभासीद्धरिसैन्यमध्ये |
निहत्य रामो यधि कुम्भकर्णम् || ६-६७-१७७ 
प्रहर्षमीयुर्बहवस्तु वानराः |
प्रबुद्धपद्मप्रतिमैरिवाननैः |
अपूजयन् राघवमिष्टभागिनं |
हते रिपौ भीमबले दुरासदे || ६-६७-१७८ 
स कुम्भकर्णं सुरसैन्यमर्दनं |
महत्सु युद्धेष्वपराजितश्रमम् |
ननन्द हत्वा भरताग्रजो रणे |
महासुरं वृत्रमिवामराधिपः || ६-६७-१७९ 
इत्यार्षे श्रीमद्रामायणे आदिकाव्ये युद्धकाण्डे सप्तषष्टितमः सर्गः 
कुम्भकर्णम् हतम् दृष्ट्वा राघवेण महात्मना |
राक्षसा राक्षस इन्द्राय रावणाय न्यवेदयन् || ६-६८-१ 
राजन् स कालसंकाशः संयुक्तः कालकर्मणा |
विद्राव्य वानरीम् सेनाम् भक्षयित्वा च वानरान् || ६-६८-२ 
प्रतिपित्वा मुहूर्तं तु प्रशान्तो रामतेजसा |
कायेनार्धप्रविष्टेन समुद्रं भीमदर्शनम् || ६-६८-३
निकृत्तनासाकर्णेन विक्षरद्रुधिरेण च|
रुद्ध्वा द्वारं शरीरेण लङ्कायाः पर्वतोपमः || ६-६८-४
कुम्भकर्णस्तव भ्राता काकुत्थ्सशरपीडितः |
लगण्डभूतो विकृतो दावदग्ध इव द्रुमः || ६-६८-५ 
श्रुत्वा विनिहतम् सम्ख्ये कुम्भ कर्णम् महा बलम् |
रावणः शोक सम्तप्तो मुमोह च पपात च || ६-६८-६ 
पितृव्यम् निहतम् श्रुत्वा देव अन्तक नर अन्तकौ |
त्रिशिरासः च अतिकायसः च रुरुदुः शोक पीडिताः || ६-६८-७ 
भ्रातरम् निहतम् श्रुत्वा रामेण अक्लिष्ट कर्मणा |
महा उदर महा पार्श्वौ शोक आक्रान्तौ बभूवतुः || ६-६८-८ 
ततः कृच्च्रात् समासाद्य सम्ज्ञाम् राक्षस पुम्गवः |
कुम्भ कर्ण वधाद् दीनो विललाप स रावणः || ६-६८-९ 
हा वीर रिपु दर्पघ्न कुम्भ कर्ण महा बल |
शत्रु सैन्यम् प्रताप्य एकः क्व माम् सम्त्यज्य गच्चसि || ६-६८-१० 
मम शल्यमनुद्धृत्य बान्धवानाम् महाबल |
शत्रुसैन्यम् प्रताप्यैकः क्व माम् सम्त्यज्य गच्छसि || ६-६८-११ 
इदानीम् खल्व् अहम् न अस्मि यस्य मे पतितो भुजः |
दक्षिणो यम् समाश्रित्य न बिभेमि सुर असुरान् || ६-६८-१२ 
कथम् एवम् विधो वीरो देव दानव दर्पहा |
काल अग्नि प्रतिमो हि अद्य राघवेण रणे हतः || ६-६८-१३ 
यस्य ते वज्र निष्पेषो न कुर्याद् व्यसनम् सदा |
स कथम् राम बाण आर्तः प्रसुप्तो असि मही तले || ६-६८-१४ 
एते देव गणाः सार्धम् ऋषिभिर् गगने स्थिताः |
निहतम् त्वाम् रणे दृष्ट्वा निनदन्ति प्रहर्षिताः || ६-६८-१५ 
ध्रुवम् अद्य एव सम्हृष्टा लब्ध लक्ष्याः प्लवम् गमाः |
आरोक्ष्यन्ति इह दुर्गाणि लन्का द्वाराणि सर्वशः || ६-६८-१६ 
राज्येन न अस्ति मे कार्यम् किम् करिष्यामि सीतया |
कुम्भ कर्ण विहीनस्य जीविते न अस्ति मे रतिः || ६-६८-१७ 
यदि अहम् भ्रातृ हन्तारम् न हन्मि युधि राघवम् |
ननु मे मरणम् श्रेयो न च इदम् व्यर्थ जीवितम् || ६-६८-१८ 
अद्य एव तम् गमिष्यामि देशम् यत्र अनुजो मम |
न हि भ्रातृऋन् समुत्सृज्य क्षणम् जीवितुम् उत्सहे || ६-६८-१९ 
देवा हि माम् हसिष्यन्ति दृष्ट्वा पूर्व अपकारिणम् |
कथम् इन्द्रम् जयिष्यामि कुम्भ कर्ण हते त्वयि || ६-६८-२० 
तद् इदम् माम् अनुप्राप्तम् विभीषण वचः शुभम् |
यद् अज्ञानान् मया तस्य न गृहीतम् महात्मनः || ६-६८-२१ 
विभीषण वचो यावत् कुम्भ कर्ण प्रहस्तयोः |
विनाशो अयम् समुत्पन्नो माम् व्रीडयति दारुणः || ६-६८-२२ 
तस्य अयम् कर्मणः प्रातो विपाको मम शोकदः |
यन् मया धार्मिकः श्रीमान् स निरस्तो विभीषणः || ६-६८-२३ 
इति बहु विधम् आकुल अन्तर् आत्मा |
कृपणम् अतीव विलप्य कुम्भ कर्णम् |
न्यपतद् अथ दश आननो भृश |
स्तमनुजम् इन्द्र रिपुम् हतम् विदित्वा || ६-६८-२४ 
इत्यार्षे श्रीमद्रामायणे आदिकाव्ये युद्धकाण्डे अष्टषष्टितमः सर्गः 
एवम् विलपमानस्य रावणस्य दुरात्मनः |
श्रुत्वा शोक अभितप्तस्य त्रिशिरा वाक्यम् अब्रवीत् || ६-६९-१ 
एवम् एव महा वीर्यो हतो नस् तात मध्यमः |
न तु सत् पुरुषा राजन् विलपन्ति यथा भवान् || ६-६९-२ 
नूनम् त्रिभुवनस्य अपि पर्याप्तस् त्वम् असि प्रभो|
स कस्मात् प्राकृत;इव शोकस्य आत्मानम् ईदृशम् || ६-६९-३ 
ब्रह्म दत्ता अस्ति ते शक्तिः कवचः सायको धनुः|
सहस्र खर सम्युक्तो रथो मेघ सम स्वनः || ६-६९-४ 
त्वया असकृद् विशस्तेण विशस्ता देव दानवाः|
स सर्व आयुध सम्पन्नो राघवम् शास्तुम् अर्हसि || ६-६९-५ 
कामम् तिष्ठ महा राज निर्गमिष्यामि अहम् रणम्|
उद्धरिष्यामि ते शत्रून् गरुडः पन्नगान् इह || ६-६९-६ 
शम्बरो देव राजेन नरको विष्णुना यथा|
तथा अद्य शयिता रामो मया युधि निपातितः| 
श्रुत्वा त्रिशिरसो वाक्यम् रावणो राक्षस अधिपः|
पुनर् जातम् इव आत्मानम् मन्यते काल चोदितः || ६-६९-८ 
श्रुत्वा त्रिशिरसो वाक्यम् देव अन्तक नर अन्तकौ|
अतिकायसः च तेजस्वी बभूवुर् युद्ध हर्षिताः || ६-६९-९ 
ततो अहम् अहम् इति एवम् गर्जन्तो नैरृत ऋषभाः |
रावणस्य सुता वीराः शक्र तुल्य पराक्रमाः || ६-६९-१० 
अन्तरिक्ष चराः सर्वे सर्वे माया विशारदाः |१
सर्वे त्रिदश दर्पघ्नाः सर्वे च रण दुर्मदाः || ६-६९-११ 
सर्वे अस्त्र बल सम्पन्नाः सर्वे विस्तीर्ण कीर्तयः|
सर्वे समरम् आसाद्य न श्रूयन्ते स्म निर्जिताः || ६-६९-१२
देवैरपि सगन्धर्वैः सकिम्नरमहोरगैः | 
सर्वे अस्त्र विदुषो वीराः सर्वे युद्ध विशारदाः || ६-६९-१३
सर्वे प्रवर जिज्नानाः सर्वे लब्ध वरास् तथा | 
स तैस् तथा भास्कर तुल्य वर्चसैः
सुतैर् वृतः शत्रु बल प्रमर्दनैः |
रराज राजा मघवान् यथा अमरैर् |
वृतो महा दानव दर्प नाशनैः वृतो || ६-६९-१४ 
स पुत्रान् सम्परिष्वज्य भूषयित्वा च भूषणैः |
आशीर्भिसः च प्रशस्ताभिः प्रेषयाम् आस सम्युगे || ६-६९-१५ 
युद्धोन्मत्तम् च मत्तं च भ्रातरौ च अपि रावणः |
रक्षण अर्थम् कुमाराणाम् प्रेषयाम् आस सम्युगे || ६-६९-१६ 
ते अभिवाद्य महात्मानम् रावणम् रिपु रावणम् |
कृत्वा प्रदक्षिणम् चैव महा कायाः प्रतस्थिरे || ६-६९-१७ 
सर्व ओषधीभिर् गन्धैसः च समालभ्य महा बलाः |
निर्जग्मुर् नैरृत श्रेष्ठाः षड् एते युद्ध कान्क्षिणः || ६-६९-१८ 
त्रिशिराश्चातिकायश्च देवान्तकनरान्तकौ |
महोदरमहापार्श्वौ निर्जग्मुः कालचोदिताः || ६-६९-१९ 
ततः सुदर्शनम् नाम नील जीमूत सम्निभम् |
ऐरावत कुले जातम् आरुरोह महा उदरः || ६-६९-२० 
सर्व आयुध समायुक्तम् तूणीभिसः च स्वलम्कृतम् |
रराज गजम् आस्थाय सविता इव अस्त मूर्धनि || ६-६९-२१ 
हय उत्तम समायुक्तम् सर्व आयुध समाकुलम् |
आरुरोह रथ श्रेष्ठम् त्रिशिरा रावण आत्मजः|| ६-६९-२२ 
त्रिशिरा रथम् आस्थाय विरराज धनुर् धरः |
सविद्युद् उल्कः सज्वालः स इन्द्र चापिव अम्बुदः || ६-६९-२३ 
त्रिभिः किरीटैस् त्रिशिराः शुशुभे स रथ उत्तमे |
हिमवान् इव शैल इन्द्रस् त्रिभिः कान्चन पर्वतैः || ६-६९-२४ 
अतिकायो अपि तेजस्वी राक्षस इन्द्र सुतस् तदा |
आरुरोह रथ श्रेष्ठम् श्रेष्ठः सर्व धनुष्मताम् || ६-६९-२५ 
सुचक्र अक्षम् सुसम्युक्तम् सानुकर्षम् सकूबरम् |
तूणी बाण आसनैर् दीप्तम् प्रास असि परिघ आकुलम् || ६-६९-२६ 
स कान्चन विचित्रेण किरीटेन विराजता |
भूषणैसः च बभौ मेरुः प्रभाभिर् इव भास्वरः || ६-६९-२७ 
स रराज रथे तस्मिन् राज सूनुर् महा बलः |
वृतो नैरृत शार्दूलैर् वज्र पाणिर् इव अमरैः || ६-६९-२८ 
हयम् उच्चैः श्रवः प्रख्यम् श्वेतम् कनक भूषणम् |
मनो जवम् महा कायम् आरुरोह नर अन्तकः || ६-६९-२९ 
गृहीत्वा प्रासम् उक्ल आभम् विरराज नर अन्तकः |
शक्तिम् आदाय तेजस्वी गुहः शत्रुष्व् इव आहवे || ६-६९-३० 
देव अन्तकः समादाय परिघम् वज्र भूषणम् |
परिगृह्य गिरिम् दोर्भ्याम् वपुर् विष्णोर् विडम्बयन् || ६-६९-३१ 
महा पार्श्वो महा तेजा गदाम् आदाय वीर्यवान् |
विरराज गदा पाणिः कुबेर;इव सम्युगे || ६-६९-३२ 
ते प्रतस्थुर् महात्मानो बलैर् अप्रतिमैर् वृताः |
तान् गजैसः च तुरम्गैसः च रथैसः च अम्बुद निस्वनैः || ६-६९-३३
अनुजग्मुर् महात्मानो राक्षसाः प्रवर आयुधाः | 
ते विरेजुर् महात्मानो कुमाराः सूर्य वर्चसः || ६-६९-३४
किरीटिनः श्रिया जुष्टा ग्रहा दीप्ता;इव अम्बरे | 
प्रगृहीता बभौ तेषाम् चत्राणाम् आवलिः सिता || ६-६९-३५
शारद अभ्र प्रतीकाशाम् हंस आवलिर् इव अम्बरे | 
मरणम् वा अपि निश्चित्य शत्रूणाम् वा पराजयम् || ६-६९-३६
इति कृत्वा मतिम् वीरा निर्जग्मुः सम्युग अर्थिनः | 
जगर्जुसः च प्रणेदुसः च चिक्षिपुसः च अपि सायकान् || ६-६९-३७
जहृषुसः च महात्मानो निर्यान्तो युद्ध दुर्मदाः | 
क्ष्वेडित आस्फोट निनदैः संचचाल इव मेदिनी || ६-६९-३८
रक्षसाम् सिम्ह नादैसः च पुस्फोट इव तदा अम्बरम् | 
ते अभिनिष्क्रम्य मुदिता राक्षस इन्द्रा महा बलाः || ६-६९-३९
ददृशुर् वानर अनीकम् समुद्यत शिला नगम् | 
हरयो अपि महात्मानो ददृशुर् नैरृतम् बलम् || ६-६९-४०
हस्ति अश्व रथ सम्बाधम् किन्किणी शत नादितम् |
नील जीमूत सम्काशम् समुद्यत महा आयुधम् || ६-६९-४१
दीप्त अनल रवि प्रख्यैर् नैरृतैः सर्वतो वृतम् | 
तद् दृष्ट्वा बलम् आयान्तम् लब्ध लक्ष्याः प्लवम् गमाः || ६-६९-४२
समुद्यत महा शैलाः सम्प्रणेदुर् मुहुर् मुहुः |
अमृष्यमाणा रक्षांसि प्रतिनर्दन्त वान्राः || ६-६९-४३ 
ततः समुद्घुष्ट रवम् निशम्य |
रक्षो गणा वानर यूथपानाम् |
अमृष्यमाणाः पर हर्षम् उग्रम् |
महा बला भीमतरम् विनेदुः || ६-६९-४४ 
ते राक्षस बलम् घोरम् प्रविश्य हरि यूथपाः |
विचेरुर् उद्यतैः शैलैर् नगाः शिखरिणो यथा || ६-६९-४५ 
केचिद् आकाशम् आविश्य केचिद् उर्व्याम् प्लवम् गमाः |
रक्षः सैन्येषु सम्क्रुद्धासः चेरुर् द्रुम शिला आयुधाः || ६-६९-४६ 
द्रुमांस्च विपुलस्कन्धान् गृह्य वानरपुम्गवाः |
तद्युद्धमभवद्घोरं रक्षोवानरसम्कुलम् || ६-६९-४७ 
ते पादप शिला शैलैसः चक्रुर् वृष्टिम् अनुत्तमाम् |
बाण ओघैर् वार्यमाणासः च हरयो भीम विक्रमाः || ६-६९-४८ 
सिम्ह नादान् विनेदुसः च रणे राक्षस वानराः |
शिलाभिसः चूर्णयाम् आसुर् यातु धानान् प्लवम् गमाः || ६-६९-४९ 
निजघ्नुः सम्युगे क्रुद्धाः कवच आभरण आवृतान् |
केचिद् रथ गतान् वीरान् गज वाजि गतान् अपि || ६-६९-५० 
निजघ्नुः सहसा आप्लुत्य यातु धानान् प्लवम् गमाः |
शैल शृन्ग निपातैसः च मुष्टिभिर् वान्त लोचनाः || ६-६९-५१
चेलुः पेतुसः च नेदुसः च तत्र राक्षस पुम्गवाः | 
राक्षसाश्च शरैस्तीक्ष्णैर्बभिदुः कपिकुञ्जरान् |
शूलामुद्गरखड्गैश्च जघ्नुः प्रासैश्च शक्तिभिः || ६-६९-५२ 
अन्योन्यम् पातयामासुः परस्परजयैषिण || ६-६९-५३
रिपुशोणितदिग्धाङ्गास्त्र वानरराक्षसाः | 
ततः शैलैसः च खड्गैसः च विसृष्टैर् हरि राक्षसैः || ६-६९-५४
मुहूर्तेन आवृता भूमिर् अभवत् शोणित आप्लुता | 
विकीर्ण पर्वत आकारै रक्षोभिर् अरि मर्दनैः || ६-६९-५५
आसीद्वसुमती पूर्णा तदा युद्धमदान्वितैः | 
आक्षिप्ताः क्षिप्यमाणासः च भग्न शूलासः च वानरैः || ६-६९-५६
पुनरङ्गैस्तदा चक्रुरासन्ना युद्धमद्भुतम् | 
वानरान् वानरैर् एव जग्नुस् ते रजनी चराः || ६-६९-५७
राक्षसान् राक्षसैर् एव जघ्नुस् ते वानरा अपि | 
आक्षिप्य च शिलास् तेषाम् निजघ्नू राक्षसा हरीन् || ६-६९-५८
तेषाम् च आच्चिद्य शस्त्राणि जघ्नू रक्षांसि वानराः | 
निर्जघ्नुः शैल शूल अस्त्रैर् विभिदुसः च परस्परम् || ६-६९-५९
सिम्ह नादान् विनेदुसः च रणे वानर राक्षसाः | 
चिन्न वर्म तनु त्राणा राक्षसा वानरैर् हताः || ६-६९-६०
रुधिरम् प्रस्रुतास् तत्र रस सारम् इव द्रुमाः | 
रथेन च रथम् च अपि वारणेन च वारणम् || ६-६९-६१
हयेन च हयम् केचिन् निजघ्नुर् वानरा रणे | 
क्षुरप्रैर् अर्ध चन्द्रैसः च भल्लैसः च निशितैः शरैः || ६-६९-६२
राक्षसा वानर इन्द्राणाम् चिच्चिदुः पादपान् शिलाः | 
विकीर्णैः पर्वत अग्रैसः च द्रुमैसः चिन्नैसः च सम्युगे || ६-६९-६३
हतैसः च कपि रक्षोभिर् दुर्गमा वसुधा अभवत् | 
ते वानरा गर्वितहृष्टचेष्टाः |
सम्ग्राममासाद्य भयं विमुच्य |
युद्धम् स्म सर्वे सह राक्षसै स्त्रै |
र्नानायुधैश्चक्रुरदीनसत्त्वाः || ६-६९-६४ 
तस्मिन् प्रवृत्ते तुमुले विमर्दे |
प्रहृष्यमाणेषु वली मुखेषु |
निपात्यमानेषु च राक्षसेषु |
महर्षयो देव गणासः च नेदुः || ६-६९-६५ 
ततो हयम् मारुत तुल्य वेगम् |
अरुह्य शक्तिम् निशिताम् प्रगृह्य |
नर अन्तको वानर राज सैन्यम् |
महा अर्णवम् मीन;इव आविवेश || ६-६९-६६ 
स वानरान् सप्त शतानि वीरः |
प्रासेन दीप्तेन विनिर्बिभेद |
एकः क्षणेन इन्द्र रिपुर् महात्मा |
जघान सैन्यम् हरि पुम्गवानाम् || ६-६९-६७ 
ददृशुसः च महात्मानम् हय पृष्ठे प्रतिष्ठितम् |
चरन्तम् हरि सैन्येषु विद्या धर महर्षयः || ६-६९-६८ 
स तस्य ददृशे मार्गो मांस शोणित कर्दमः |
पतितैः पर्वत आकारैर् वानरैर् अभिसम्वृतः || ६-६९-६९ 
यावद् विक्रमितुम् बुद्धिम् चक्रुः प्लवग पुम्गवाः |
तावद् एतान् अतिक्रम्य निर्बिभेद नर अन्तकः || ६-६९-७० 
ददाह हरि सैन्यानि वनानि इव विभावसुः |
यावद् उत्पाटयाम् आसुर् वृक्षान् शैलान् वन ओकसः || ६-६९-७१
तावत् प्रासहताः पेतुर् वज्र कृत्ता;इव अचलाः | 
ज्वलन्तं प्रासमुद्यम्य संग्रामान्ते नरान्तकः || ६-६९-७२
दिक्षु सर्वासु बलवान् विचचार नर अन्तकः |
प्रमृद्नन् सर्वतो युद्धे प्रावृट् काले यथा अनिलः || ६-६९-७३ 
न शेकुर् धावितुम् वीरा न स्थातुम् स्पन्दितुम् कुतः |
उत्पतन्तम् स्थितम् यान्तम् सर्वान् विव्याध वीर्यवान् || ६-६९-७४ 
एकेन अन्तक कल्पेन प्रासेन आदित्य तेजसा |
भिन्नानि हरि सैन्यानि निपेतुर् धरणी तले || ६-६९-७५ 
वज्र निष्पेष सदृशम् प्रासस्य अभिनिपातनम् |
न शेकुर् वानराः सोढुम् ते विनेदुर् महा स्वनम् || ६-६९-७६ 
पतताम् हरि वीराणाम् रूपाणि प्रचकाशिरे |
वज्र भिन्न अग्र कूटानाम् शैलानाम् पतताम् इव || ६-६९-७७ 
ये तु पूर्वम् महात्मानः कुम्भ कर्णेन पातिताः |
ते अस्वस्था वानर श्रेष्ठाः सुग्रीवम् उपतस्थिरे || ६-६९-७८ 
प्रेक्षमाणः सुग्रीवो ददर्श हरि वाहिनीम् |
नर अन्तक भय त्रस्ताम् विद्रवन्तीम् इतस् ततः || ६-६९-७९ 
विद्रुताम् वाहिनीम् दृष्ट्वा स ददर्श नर अन्तकम् |
गृहीत प्रासम् आयान्तम् हय पृष्ठे प्रतिष्ठितम् || ६-६९-८० 
दृष्ट्वोवाच महा तेजाः सुग्रीवो वानर अधिपः |
कुमारम् अन्गदम् वीरम् शक्र तुल्य पराक्रमम् || ६-६९-८१ 
गच्च एनम् राक्षसम् वीर यो असौ तुरगम् आस्थितः |
क्षोभयन्तम् हरि बलम् क्षिप्रम् प्राणैर् वियोजय || ६-६९-८२ 
स भर्तुर् वचनम् श्रुत्वा निष्पपात अन्गदस् तदा |
अनीकान् मेघ सम्काशान् मेघ अनीकाद् इव अंशुमान् || ६-६९-८३ 
शैल सम्घत सम्काशो हरीणाम् उत्तमो अन्गदः |
रराज अन्गद सम्नद्धः सधातुर् इव पर्वतः || ६-६९-८४ 
निरायुधो महा तेजाः केवलम् नख दम्ष्ट्रवान् |
नर अन्तकम् अभिक्रम्य वालि पुत्रो अब्रवीद् वचः || ६-६९-८५ 
तिष्ठ किम् प्राकृतैर् एभिर् हरिभिस् त्वम् करिष्यसि |
अस्मिन् वज्र सम स्पर्शे प्रासम् क्षिप मम उरसि || ६-६९-८६ 
अन्गदस्य वचः श्रुत्वा प्रचुक्रोध नर अन्तकः |
संदश्य दशनैर् ओष्ठम् निश्वस्य च भुजम्गवत् || ६-६९-८७
अभिगम्याङ्गदं क्रुद्धो वालिपुत्रम् नरान्तकः |
स प्रासमाविध्य तदाङ्गदाय |
स प्रासम् आविध्य तदा अन्गदाय|
समुज्ज्वलन्तम् सहसा उत्ससर्ज |
स वालि पुत्रोर् असि वज्र कल्पे |
बभूव भग्नो न्यपतच् च || ६-६९-८८ 
तम् प्रासम् आलोक्य तदा विभग्नम् |
सुपर्ण कृत्त उरग भोग कल्पम् |
तलम् समुद्यम्य स वालि पुत्रस् |
स्तुरम्गमस्य अभिजघान मूर्ध्नि || ६-६९-८९ 
निभग्न पादः स्फुटित अक्षि तारो |
निष्क्रान्त जिह्वो अचल सम्निकाशः |
स तस्य वाजी निपपात भूमौ |
तल प्रहारेण विकीर्ण मूर्धा || ६-६९-९० 
नर अन्तकः क्रोध वशम् जगाम |
हतम् तुरगम् पतितम् निरीक्ष्य |
स मुष्टिम् उद्यम्य महा प्रभावो |
जघान शीर्षे युधि वालि पुत्रम् || ६-६९-९१ 
अथ अन्गदो मुष्टि विभिन्न मूर्धा|
सुस्राव तीव्रम् रुधिरम् भृश उष्णम् |
मुहुर् विजज्वाल मुमोह च अपि |
सम्ज्नाम् समासाद्य विसिष्मिये च || ६-६९-९२ 
अथ अन्गदो वज्र समान वेगम् |
सम्वर्त्य मुष्टिम् गिरि शृन्ग कल्पम् |
निपातयाम् आस तदा महात्मा |
नर अन्तकस्य उरसि वालि पुत्रः || ६-६९-९३ 
स मुष्टि निष्पिष्ट विभिन्न वक्षा |
ज्वालाम् वमन् शोणित दिग्ध गात्रः |
नर अन्तको भूमि तले पपात |
यथा अचलो वज्र निपात भग्नः || ६-६९-९४ 
थदान्तरिक्षे त्रिदश उत्तमानाम् |
वन ओकसाम् चैव महा प्रणादः |
बभूव तस्मिन् निहते अग्र्य वीरे |
नर अन्तके वालि सुतेन सम्ख्ये || ६-६९-९५ 
अथ अन्गदो राम मनः प्रहर्षणम् |
सुदुष्करम् तम् कृतवान् हि विक्रमम् |
विसिष्मिये सो अपि अतिवीर्य विक्रमः |
पुनसः च युद्धे स बभूव हर्षितः || ६-६९-९६ 
इत्यार्षे श्रीमद्रामायणे आदिकाव्ये युद्धकांडे एकोनसप्ततितमः सर्गः 
नरान्तकम् हतम् दृष्ट्वा चुक्रुशुर् नैरृतर्षभाः।
देवान्तकः त्रिमूर्धा च पौलस्त्यः च महोदरः॥ ६-७०-०१ 
आरूढो मेघ सम्काशम् वारण इन्द्रम् महा उदरः |
वालि पुत्रम् महा वीर्यम् अभिदुद्राव वीर्यवान् || ६-७०-०२ 
भ्रातृ व्यसन सम्तप्तस् तदा देव अन्तको बली |
आदाय परिघम् दीप्तम् अन्गदम् समभिद्रवत् || ६-७०-०३ 
रथम् आदित्य सम्काशम् युक्तम् परम वाजिभिः |
आस्थाय त्रिशिरा वीरो वालि पुत्रम् अथ अभ्ययात् || ६-७०-०४ 
स त्रिभिर् देव दर्पघ्नैर् नैरृत इन्द्रैर् अभिद्रुतः |
वृक्षम् उत्पाटयाम् आस महा विटपम् अन्गदः || ६-७०-०५ 
देव अन्तकाय तम् वीरसःचिक्षेप सहसा अन्गदः |
महा वृक्षम् महा शाखम् शक्रो दीप्तम् इव अशनिम् || ६-७०-०६ 
त्रिशिरास् तम् प्रचिच्चेद शरैर् आशी विष उपमैः |
स वृक्षम् कृत्तम् आलोक्य;उत्पपात ततो अन्गदः || ६-७०-०७ 
स ववर्ष ततो वृक्षान् शिलासःच कपि कुन्जरः |
तान् प्रचिच्चेद सम्क्रुद्धस् त्रिशिरा निशितैःशरैः || ६-७०-०८ 
परिघ अग्रेण तान् वृक्षान् बभन्ज च सुर अन्तकः |
त्रिशिरासःच अन्गदम् वीरम् अभिदुद्राव सायकैः || ६-७०-०९ 
गजेन समभिद्रुत्य वालि पुत्रम् महा उदरः |
जघान उरसि सम्क्रुद्धस् तोमरैर् वज्र सम्निभैः || ६-७०-१० 
देव अन्तकसःच सम्क्रुद्धःपरिघेण तदा अन्गदम् |
उपगम्य अभिहत्य आशु व्यपचक्राम वेगवान् || ६-७०-११ 
स त्रिभिर् नैरृत श्रेष्ठैर् युगपत् समभिद्रुतः |
न विव्यथे महा तेजा वालि पुत्रःप्रतापवान् || ६-७०-१२ 
स वेगवान् महावेगम् कृत्वा परमदुर्जयः |
तलेन भृशम् उत्पत्य जघान अस्य महा गजम् || ६-७०-१३ 
तस्य तेन प्रहारेण नागराजस्य सम्युगे |
पेततुर् लोचने तस्य विननाद स वारणः || ६-७०-१४ 
विषाणम् च अस्य निष्कृष्य वालि पुत्रो महा बलः |
देव अन्तकम् अभिद्रुत्य ताडयाम् आस सम्युगे || ६-७०- १५ 
स विह्वलित सर्व अन्गो वात उद्धत;इव द्रुमः |
लाक्षा रस सवर्णम् च सुस्राव रुधिरम् मुखात् || ६-७०-१६ 
अथ आश्वास्य महा तेजाःकृच्च्राद् देव अन्तको बली |
आविध्य परिघम् घोरम् आजघान तदा अन्गदम् || ६-७०-१७ 
परिघ अभिहतसःच अपि वानर इन्द्र आत्मजस् तदा |
जानुभ्याम् पतितो भूमौ पुनर् एव उत्पपात ह || ६-७०-१८ 
तमुत्पतन्तम् त्रिशिरास् त्रिभिर् आशी विष उपमैः |
घोरैर् हरि पतेःपुत्रम् ललाटे अभिजघान ह || ६-७०-१९ 
ततो अन्गदम् परिक्षिप्तम् त्रिभिर् नैरृत पुम्गवैः |
हनूमान् अपि विज्नाय नीलसःच अपि प्रतस्थतुः || ६-७०-२० 
ततसःचिक्षेप शैल अग्रम् नीलस् त्रिशिरसे तदा |
तद् रावण सुतो धीमान् बिभेद निशितैःशरैः || ६-७०-२१ 
तद् बाण शत निर्भिन्नम् विदारित शिला तलम् |
सविस्फुलिन्गम् सज्वालम् निपपात गिरेःशिरः || ६-७०-२२ 
स विजृम्भितम् आलोक्य हर्षाद् देव अन्तकस् तदा |
परिघेण अभिदुद्राव मारुत आत्मजम् आहवे || ६-७०-२३ 
तम् आपतन्तम् उत्पत्य हनूमान् मारुत आत्मजः |
आजघान तदा मूर्ध्नि वज्र वेगेन मुष्टिना || ६-७०-२४ 
शिरसि प्राहरद्वीरस्तदा वायुसुतो बली |
नादेनाकम्पयच्चैव राक्षसान् स महाकै || ६-७०-२५ 
स मुष्टि निष्पिष्ट विकीर्ण मूर्धा |
निर्वान्त दन्त अक्षि विलम्बि जिह्वः |
देव अन्तको राक्षस राज सूनुर् |
गत असुर् उर्व्याम् सहसा पपात || ६-७०-२६ 
तस्मिन् हते राक्षस योध मुख्ये |
महा बले सम्यति देव शत्रौ |
क्रुद्धस् त्रिमूर्धा निशित अग्रम् उग्रम् |
ववर्ष नील उरसि बाण वर्षम् || ६-७०-२७ 
महोदरस्तु सम्क्रुद्धः कुञ्जरं पर्वतोपमम् |
भूयः समधिरुह्यशु मन्दरं रश्मिमानिव || ६-७०-२८
ततो बाणमयं वर्षं नीलस्योपर्यपातयत् |
गिरौ वर्षं तडिच्चक्रम् स गर्जन्निव तोयदः || ६-७०-२९ 
ततः शरौघैरभिवर्ष्यमाणो |
विभिन्न गात्रःकपि सैन्य पालः |
नीलो बभूव अथ विसृष्ट गात्रो |
विष्टम्भितस् तेन महा बलेन || ६-७०-३० 
ततस् तु नीलःप्रतिलभ्य सम्ज्नाम् |
शैलम् समुत्पाट्य सवृक्ष षण्डम् |
ततःसमुत्पत्य भृश उग्र वेगो |
महा उदरम् तेन जघान मूर्ध्नि || ६-७०-३१ 
ततः स शैल अभिनिपात भग्नो |
महा उदरस् तेन सह द्विपेन |
विपोथितो भूमि तले गत असुः |
पपात वर्ज अभिहतो यथा अद्रिः || ६-७०-३२ 
पितृव्यम् निहतम् दृष्ट्वा त्रिशिरासःचापम् आददे |
हनूमन्तम् च सम्क्रुद्धो विव्याध निशितैःशरैः || ६-७०-३३ 
स वायुसूनुः कुपितश्चिक्षेप शिखरं गिरेः |
त्रिशिरास्तच्छरैस्तीक्ष्णैर्बिभेद बहुधा बली || ६-७०-३४ 
तद्व्यर्थम् शिखरं दृष्ट्वा द्रुमवर्षं तदा कपिः |
विससर्ज रणे तस्मिन् रावणस्य सुतं प्रति || ६-७०-३५ 
तमापतन्तमाकाशे द्रुमवर्षं प्रतापवान् |
त्रिशिरा निशितैर्बाणैश्चिच्छेद च ननाद च || ६-७०-३६ 
हनूमांस् तु समुत्पत्य हयांस् त्रिशिरसस् तदा |
विददार नखैःक्रुद्धो गज इन्द्रम् मृग राड् इव || ६-७०-३७ 
अथ शक्तिम् समादाय काल रात्रिम् इव अन्तकः |
चिक्षेप अनिल पुत्राय त्रिशिरा रावण आत्मजः || ६-७०-३८ 
दिवि क्षिप्ताम् इव उल्काम् ताम् शक्तिम् क्षिप्ताम् असम्गताम् |
गृहीत्वा हरि शार्दूलो बभन्ज च ननाद च || ६-७०-३९ 
ताम् दृष्ट्वा घोर सम्काशाम् शक्तिम् भग्नाम् हनूमता |
प्रहृष्टा वानर गणा विनेदुर् जलदा;इव || ६-७०-४० 
ततःखड्गम् समुद्यम्य त्रिशिरा राक्षस उत्तमः |
निचखान तदा रोषाद् वानर इन्द्रस्य वक्षसि || ६-७०-४१ 
खड्ग प्रहार अभिहतो हनूमान् मारुत आत्मजः |
आजघान त्रिमूर्धानम् तलेन उरसि वीर्यवान् || ६-७०-४२ 
स तल भिहतस् तेन स्रस्त हस्त अम्बरो भुवि |
निपपात महा तेजास् त्रिशिरास् त्यक्त चेतनः || ६-७०-४३ 
स तस्य पततःखड्गम् समाच्चिद्य महा कपिः |
ननाद गिरि सम्काशस् त्रासयन् सर्व नैरृतान् || ६-७०-४४ 
अमृष्यमाणस् तम् घोषम् उत्पपात निशा चरः|
उत्पत्य च हनूमन्तम् ताडयाम् आस मुष्टिना || ६-७०-४५ 
तेन मुष्टि प्रहारेण संचुकोप महा कपिः |
कुपितसःच निजग्राह किरीटे राक्षस ऋषभम् || ६-७०-४६ 
स तस्य शीर्षाण्य् असिना शितेन |
किरीट जुष्टानि सकुण्डलानि |
क्रुद्धःप्रचिच्चेद सुतो अनिलस्य |
त्वष्टुःसुतस्य इव शिरांसि शक्रः || ६-७०-४७ 
तान्यायत अक्षाण्य् अग सम्निभानि |
प्रदीप्त वैश्वानर लोचनानि |
पेतुःशिरांसि इन्द्र रिपोर् धरण्याम् |
ज्योतीम्षि मुक्तानि यथा अर्क मार्गात् || ६-७०-४८ 
तस्मिन् हते देव रिपौ त्रिशीर्षे |
हनूमत शक्र पराक्रमेण |
नेदुःप्लवम्गाःप्रचचाल भूमी |
रक्षांस्य् अथो दुद्रुविरे समन्तात् || ६-७०-४९
हतम् त्रिशिरसम् दृष्ट्वा तथैव च महा उदरम् |
हतौ प्रेक्ष्य दुराधर्षौ देव अन्तक नर अन्तकौ || ६-७०-५०
चुकोप परम अमर्षी महा पार्श्वो महा बलः | 
जग्राह अर्चिष्मतीम् च अपि गदाम् सर्व आयसीम् शुभाम् || ६-७०-५१
हेम पट्ट परिक्षिप्ताम् मांस शोणित लेपनाम् |
विराजमानाम् वपुषा शत्रु शोणित रन्जिताम् || ६-७०-५२
तेजसा सम्प्रदीप्त अग्राम् रक्त माल्य विभूषिताम् |
ऐरावत महा पद्म सार्वभौम भय आवहाम् || ६-७०-५३ 
गदाम् आदाय सम्क्रुद्धो महा पार्श्वो महा बलः |
हरीन् समभिदुद्राव युग अन्त अग्निर् इव ज्वलन् || ६-७०-५४ 
अथ ऋषयःसमुत्पत्य वानरो रवण अनुजम् |
महा पार्श्वम् उपागम्य तस्थौ तस्य अग्रतो बली || ६-७०-५५ 
तम् पुरस्तात् स्थितम् दृष्ट्वा वानरम् पर्वत उपमम् |
आजघान उरसि क्रुद्धो गदया वज्र कल्पया || ६-७०-५६ 
स तया अभिहतस् तेन गदया वानर ऋषभः |
भिन्न वक्षाःसमाधूतःसुस्राव रुधिरम् बहु || ६-७०-५७ 
स सम्प्राप्य चिरात् सम्ज्नाम् ऋषभो वानर ऋषभः |
क्रुद्धो विस्फुरमाण ओष्ठो महा पार्श्वम् उदैक्षत || ६-७०-५८ 
स वेगवान् वेगवदभ्युपेत्य |
तं राक्षसम् वानरवीरमुख्य |
संवर्त्य मुष्टिम् सहसा जघान् |
बाह्वतरे शैलनिकाशरूपः || ६-७०-५९ 
स कृत्तमूलः सहसेव वृषः |
क्षितौ पपात क्षतजोक्षिताङ्गह् |
ताम् चास्य घोराम् यमदण्डकल्पाम् |
गदां प्रगृह्याशु तदा ननाद || ६-७०-६० 
मुहूर्तमासीत्स गतासुकल्पः |
प्रत्यागाअत्मा सहसा सुरारिः |
उत्पत्य संध्याभ्रसमानवर्ण |
स्तं वारिराजात्मजमाजघान || ६-७०-६१ 
स मूर्चितो भूमितले पपात |
मुहूर्तमुत्पत्य पुनः ससम्ज्ञः |
तामेव तस्याद्रिवराद्रिकल्पाम् |
गदाम् समाविध्य जघान सम्ख्ये || ६-७०-६२ 
सा तस्य रौद्रा समुपेत्य देहम् |
रौद्रस्य देवाध्वरविप्रशत्रोः |
बिभेद वक्षः क्षतजम् च भूरि |
सुस्राव धात्वम्भ इवाद्रिराजः || ६-७०-६३ 
अभिदुद्राव वेगेन गदां तस्य महात्मनः |
ताम् गृहीत्वा गदाम् भीमाम् आविध्य च पुनःपुनः || ६-७०-६४
मत्त अनीकम् महा पार्श्वम् जघान रण मूर्धनि | 
स स्वया गदया भिन्नो विकीर्ण दशन ईक्षणः |
निपपात महा पार्श्वो वज्र आहत;इव अचलः || ६-७०-६५ 
विदीर्णनयने भूमौ गतस्त्त्वे गतायुषि |
पतिते राक्षसे तस्मिन् विद्रुतं राक्षसम् बलम् || ६-७०-६६ 
तस्मिन् हते भ्रातरि रावणस्य |
तन् नैरृतानाम् बलम् अर्णव आभम् |
त्यक्त आयुधम् केवल जीवित अर्थम् |
दुद्राव भिन्न अर्णव सम्निकाशम् || ६-७०-६७ 
इत्यार्षे श्रीमद्रामायणे आदिकाव्ये युद्धकाण्डे सप्ततितमः सर्गः 
स्वबलम् व्यथितम् दृष्ट्वा तुमुलं लोमहर्षणम् |
भ्रातॄंश्च निहतान्दृष्ट्वा शक्रतुल्यपराक्रमान् || ६-७१-१
पितृव्यौ चापि सन्दृश्य समरे संनिषूदितौ |
युद्धोन्मत्तम् च मत्तम् च भ्रातरौ राक्षसर्षभौ || ६-७१-२
चुकोप च महातेजा ब्रह्मदत्तवरो युधि |
अतिकायोऽद्रिसङ्काशो देवदानवदर्पहा || ६-७१-३ 
स भास्करसहस्रस्य सङ्घातमिव भास्वरम् |
रथमास्थाय शक्रारिरभिदुद्राव वानरान् || ६-७१-४ 
स विस्फार्य तदा चापम् किरीटी मृष्टकुण्डलः |
नाम संश्रावयामास ननाद च महास्वनम् || ६-७१-५ 
तेन सिम्हप्रणादेन नामविश्रावणेन च |
ज्याशब्देन च भीमेन त्रासयामास वानरान् || ६-७१-६ 
ते दृष्ट्वा देहमाहात्म्यम् कुम्भकर्णोऽयमुत्थितः |
भयार्ता वानराः सर्वे संश्रयन्ते परस्परम् || ६-७१-७ 
ते तस्य रूपमालोक्य यथा विष्णोस्त्रिविक्रमे |
भयाद्वानरयोधास्ते विद्रवन्ति ततस्ततः || ६-७१-८ 
तेऽतिकायम् समासाद्य वानरा मूढचेतसः |
शरण्यम् शरणम् जग्मुर्लक्ष्मणाग्रजमाहवे || ६-७१-९ 
ततोऽतिकायम् काकुत्स्थो रथस्थं पर्वतोपमम् |
ददर्श धन्विनम् दूराद्गर्जन्तं कालमेघवत् || ६-७१-१० 
स तम् दृष्ट्वा महाकायम् राघवस्तु सुविस्मितः |
वानरान्सान्त्वयित्वा च विभीषणमुवाच ह || ६-७१-११ 
कोऽसौ पर्वतसङ्काशो धनुष्मान्हरिलोचनः |
युक्ते हयसहस्रेण विशाले स्यन्दने स्थितः || ६-७१-१२ 
य एष निशितैः शूलैः सुतीक्ष्णैः प्रासतोमरैः |
अर्चिष्मद्भिर्वृतो भाति भूतैरिव महेश्वरः || ६-७१-१३ 
कालजिह्वाप्रकाशाभिर्य एषोऽभिविराजते |
आवृतो रथशक्तीभिर्विद्युद्भिरिव तोयदः || ६-७१-१४ 
धनूंसि चास्य सज्यानि हेमपृष्ठानि सर्वशः |
शोभयन्ति रथश्रेष्ठम् शक्रपातमिवाम्बरम् || ६-७१-१५ 
य एष रक्षः शार्दूलो रणभूमिम् विराजयन् |
अभ्येति रथिनाम् श्रेष्ठो रथेनादित्यतेजसा || ६-७१-१६
ध्वजशृङ्गप्रतिष्ठेन राहुणाभिविराजते |
सूर्यरश्मिप्रभैर्बाणैर्दिशो दश विराजयन् || ६-७१-१७ 
त्रिणतं मेघनिर्ह्रादम् हेमपृष्ठमलङ्कृतम् |
शतक्रतुधनुःप्रख्यम् धनुश्चास्य विराजते || ६-७१-१८ 
सध्वजः सपताकश्च सानुकर्षो महारथः |
चतुःसादिसमायुक्तो मेघस्तनितनिस्वनः || ६-७१-१९ 
विंशतिर्दश चाष्टौ च तूणीररथमास्थिताः |
कार्मुकाणि च भीमानि ज्याश्च काञ्चनपिङ्गलाः || ६-७१-२० 
द्वौ च खड्गौ रथगतौ पार्श्वस्थौ पार्श्वशोभिनौ |
चतुर्हस्तत्सरुचितौ व्यक्तहस्तदशायतौ || ६-७१-२१ 
रक्तकण्ठगुणो धीरो महापर्वतसंनिभः |
कालः कालमहावक्त्रो मेघस्थ इव भास्करः || ६-७१-२२ 
काञ्चनाङ्गदनद्धाभ्यां भुजाभ्यामेष शोभते |
शृङ्गाभ्यामिव तुङ्गाभ्याम् हिमवान्पर्वतोत्तमः || ६-७१-२३ 
कुण्डलाभ्याम् तु यस्यैतद्भाति वक्त्रम् शुभेक्षणम् |
पुनर्वस्वन्तरगतं पूर्णबिम्बमिवैन्दवम् || ६-७१-२४ 
आचक्ष्व मे महाबाहो त्वमेनम् राक्षसोत्तमम् |
यम् दृष्ट्वा वानराः सर्वे भयार्ता विद्रूता दिशः || ६-७१-२५ 
स पृष्ठो राजपुत्रेण रामेणामिततेजसा |
आचचक्षे महातेजा राघवाय विभीषणः || ६-७१-२६ 
दशग्रीवो महातेजा राजा वैश्रवणानुजः |
भीमकर्मा महोत्साहो रावणो राक्षसाधिपः || ६-७१-२७ 
तस्यासीद्वीर्यवान्पुत्रो रावणप्रतिमो रणे |
वृद्धसेवी श्रुतधरः सर्वास्त्रविदुषाम् वरः || ६-७१-२८ 
अश्वपृष्ठे रथे नागे खड्गे धनुषि कर्षणे |
भेदे सान्त्वे च दाने च नये मन्त्रे च संमतः || ६-७१-२९ 
यस्य बाहुम् समाश्रित्य लङ्का भवति निर्भया |
तनयम् धान्यमालिन्या अतिकायमिमम् विदुः || ६-७१-३० 
एतेनाराधितो ब्रह्मा तपसा भावितात्मना |
अस्त्राणि चाप्यवाप्तानि रिपवश्च पराजिताः || ६-७१-३१ 
सुरासुरैरवध्यत्वम् दत्तमस्मै स्वयम्भुवा |
एतच्च कवचम् दिव्यम् रथश्चैषोऽर्कभास्करः || ६-७१-३२ 
एतेन शतशो देवा दानवाश्च पराजिताः |
रक्षितानि च रक्षामि यक्षाश्चापि निषूदिताः || ६-७१-३३ 
वज्रम् विष्टम्भितं येन बाणैरिन्द्रस्य धीमतः |
पाशः सलिलराजस्य युद्धे प्रतिहतस्तथा || ६-७१-३४
एषोऽतिकायो बलवान् राक्षसानामथर्षभः |
स रावणस्य सुतो धीमान् देवदनव दर्पहा || ६-७१-३५ 
तदस्मिन् क्रियताम् यत्नः क्षिप्रं पुरुषपुङ्गव |
पुरा वानरसैन्यानि क्षयं नयति सायकैः || ६-७१-३६ 
ततोऽतिकायो बलवान्प्रविश्य हरिवाहिनीम् |
विस्फारयामास धनुर्ननाद च पुनः पुनः || ६-७१-३७ 
तं भीमवपुषम् दृष्ट्वा रथस्थम् रथिनां वरम् |
अभिपेतुर्महात्मानो ये प्रधानाः ये वनौकसः || ६-७१-३८ 
कुमुदो द्विविदो मैन्दो नीलः शरभ एव च |
पादपैर्गिरिशृङ्गैश् च युगपत्समभिद्रवन् || ६-७१-३९ 
तेषाम् वृक्षांश्च शैलांश्च शरैः काञ्चनभूषणैः |
अतिकायो महातेजाश्चिच्छेदास्त्रविदाम् वरः || ६-७१-४० 
तांश्चैव सरान्स हरीञ्शरैः सर्वायसैर्बली |
विव्याधाभिमुखः सङ्ख्ये भीमकायो निशाचरः || ६-७१-४१ 
तेऽर्दिता बाणबर्षेण भिन्नगात्राः प्लवङ्गमाः |
न शेकुरतिकायस्य प्रतिकर्तुं महारणे || ६-७१-४२ 
तत्सैन्यम् हरिवीराणाम् त्रासयामास राक्षसः |
मृगयूथमिव क्रुद्धो हरिर्यौवनमास्थितः || ६-७१-४३ 
स राषसेन्द्रो हरिसैन्यमध्ये |
नायुध्यमानं निजघान कम् चित् |
उपेत्य रामम् सधनुः कलापी |
सगर्वितम् वाक्यमिदं बभाषे || ६-७१-४४ 
रथे स्थितोऽहम् शरचापपाणि |
न प्राकृतम् कं चन योधयामि |
यस्यास्ति शक्तिर्व्यवसाय युक्ता |
ददातुं मे क्षिप्रमिहाद्य युद्धम् || ६-७१-४५ 
तत्तस्य वाक्यं ब्रुवतो निशम्य |
चुकोप सौमित्रिरमित्रहन्ता |
अमृष्यमाणश्च समुत्पपात |
जग्राह चापम् च ततः स्मयित्वा || ६-७१-४६ 
क्रुद्धः सौमित्रिरुत्पत्य तूणादाक्षिप्य सायकम् |
पुरस्तादतिकायस्य विचकर्ष महद्धनुः || ६-७१-४७ 
पूरयन्स महीम् शैलानाकाशं सागरम् दिशः |
ज्याशब्दो लक्ष्मणस्योग्रस्त्रासयन्रजनीचरान् || ६-७१-४८ 
सौमित्रेश्चापनिर्घोषम् श्रुत्वा प्रतिभयम् तदा |
विसिष्मिये महातेजा राक्षसेन्द्रात्मजो बली || ६-७१-४९ 
तदातिकायः कुपितो दृष्ट्वा लक्ष्मणमुत्थितम् |
आदाय निशितं बाणमिदम् वचनमब्रवीत् || ६-७१-५० 
बालस्त्वमसि सौमित्रे विक्रमेष्वविचक्षणः |
गच्छ किम् कालसदृशं माम् योधयितुमिच्छसि || ६-७१-५१ 
न हि मद्बाहुसृष्टानामस्त्राणाम् हिमवानपि |
सोढुमुत्सहते वेगमन्तरिक्षमथो मही || ६-७१-५२ 
सुखप्रसुप्तम् कालाग्निं प्रबोधयितुमिच्छसि |
न्यस्य चापं निवर्तस्व मा प्राणाञ्जहि मद्गतः || ६-७१-५३ 
अथ वा त्वं प्रतिष्टब्धो न निवर्तितुमिच्छसि |
तिष्ठ प्राणान्परित्यज्य गमिष्यसि यमक्षयम् || ६-७१-५४ 
पश्य मे निशितान् बाणान रिदर्पनिषूदनान् |
ईश्वरायुधसङ्काशांस्तप्तकाञ्चनभूषणान् || ६-७१-५५ 
एष ते सर्पसङ्काशो बाणः पास्यति शोणितम् |
मृगराज इव क्रुद्धो नागराजस्य शोणितम् || ६-७१-५६ 
श्रुत्वातिकायस्य वचः सरोषं |
सगर्वितम् सम्यति राजपुत्रः |
स सञ्चुकोपातिबलो मस्वी |
उवाच वाक्यम् च ततो महार्थम् || ६-७१-५७ 
न वाक्यमात्रेण भवान्प्रधानो |
न कत्थनात्सत्पुरुषा भवन्ति |
मयि स्थिते धन्विनि बाणपाणौ |
विदर्शयस्वात्मबलम् दुरात्मन् || ६-७१-५८ 
कर्मणा सूचयात्मानं न विकत्थितुमर्हसि |
पौरुषेण तु यो युक्तः स तु शूर इति स्मृतः || ६-७१-५९ 
सर्वायुधसमायुक्तो धन्वी त्वम् रथमास्थितः |
शरैर्वा यदि वाप्यस्त्रैर्दर्शयस्व पराक्रमम् || ६-७१-६० 
ततः शिरस्ते निशितैः पातयिष्याम्यहम् शरैः |
मारुतः कालसम्पक्वम् वृन्तात्तालफलं यथा || ६-७१-६१ 
अद्य ते मामका बाणास्तप्तकाञ्चनभूषणाः |
पास्यन्ति रुधिरम् गात्राद्बाणशल्यान्तरोत्थितम् || ६-७१-६२ 
बालोऽयमिति विज्ञाय न मावज्ञातुमर्हसि |
बालो वा यदि वा वृद्धो मृत्युम् जानीहि सम्युगे || ६-७१-६३
बालेन विष्णुना लोकास्त्रयः क्रान्तास्त्रिविक्रमैः | 
लक्ष्मणस्य वचः श्रुत्वा हेतुमत्परमार्थवत् || ६-७१-६४
अतिकायः प्रचुक्रोध बाणम् चोत्तममाददे | 
ततो विद्याधरा भूता देवा दैत्या महर्षयः || ६-७१-६५
गुह्यकाश्च महात्मानस्तद्युद्धम् ददृशुस्तदा | 
ततोऽतिकायः कुपितश्चापमारोप्य सायकम् || ६-७१-६६
लक्ष्मणस्य प्रचिक्षेप सङ्क्षिपन्निव चाम्बरम् | 
तमापतन्तं निशितम् शरमाशीविषोपमम् || ६-७१-६७
अर्धचन्द्रेण चिच्छेद लक्ष्मणः परवीरहा | 
तं निकृत्तम् शरम् दृष्ट्वा कृत्तभोगमिवोरगम् || ६-७१-६८
अतिकायो भृशम् क्रुद्धः पञ्चबाणान्समाददे | 
ताञ्शरान्सम्प्रचिक्षेप लक्ष्मणाय निशाचरः || ६-७१-६९
तानप्राप्ताञ्शरैस्तीक्ष्णैश्चिच्छेद भरतानुजः | 
स तांश्छित्त्वा शरैस्तीक्ष्णैर्लक्ष्मणः परवीरहा || ६-७१-७०
आददे निशितं बाणम् ज्वलन्तमिव तेजसा | 
तमादाय धनुः श्रेष्ठे योजयामास लक्ष्मणः || ६-७१-७१
विचकर्ष च वेगेन विससर्ज च सायकम् | 
पूर्णायतविसृष्टेन शरेणानत पर्वणा || ६-७१-७२
ललाटे राक्षसश्रेष्ठमाजघान स वीर्यवान् | 
स ललाटे शरो मग्नस्तस्य भीमस्य रक्षसः || ६-७१-७३
ददृशे शोणितेनाक्तः पन्नगेन्द्र इवाहवे | 
राक्षसः प्रचकम्पे च लक्ष्मणेषु प्रकम्पितः || ६-७१-७४
रुद्रबाणहतं भीमम् यथा त्रिपुरगोपुरम् | 
चिन्तयामास चाश्वस्य विमृश्य च महाबलः || ६-७१-७५
साधु बाणनिपातेन श्वाघनीयोऽसि मे रिपुः | 
विचार्यैवम् विनम्यास्यं विनम्य च भुजावुभौ || ६-७१-७६
स रथोपस्थमास्थाय रथेन प्रचचार ह | 
एकम् त्रीन्पञ्च सप्तेति सायकान्राक्षसर्षभः || ६-७१-७७
आददे सन्दधे चापि विचकर्षोत्ससर्ज च | 
ते बाणाः कालसङ्काशा राक्षसेन्द्रधनुश्च्युताः || ६-७१-७८
हेमपुङ्खा रविप्रख्याश्चक्रुर्दीप्तमिवाम्बरम् | 
ततस्तान्राक्षसोत्सृष्टाञ्शरौघान्रावणानुजः || ६-७१-७९
असम्भ्रान्तः प्रचिच्छेद निशितैर्बहुभिः शरैः | 
ताञ्शरान्युधि सम्प्रेक्ष्य निकृत्तान्रावणात्मजः || ६-७१-८०
चुकोप त्रिदशेन्द्रारिर्जग्राह निशितम् शरम् | 
स सन्धाय महातेजास्तं बाणम् सहसोत्सृजत् || ६-७१-८१
ततः सौमित्रिमायान्तमाजघान स्तनान्तरे | 
अतिकायेन सौमित्रिस्ताडितो युधि वक्षसि || ६-७१-८२
सुस्राव रुधिरम् तीव्रं मदं मत्त इव द्विपः | 
स चकार तदात्मानम् विशल्यं सहसा विभुः || ६-७१-८३
जग्राह च शरम् तीष्णमस्त्रेणापि समादधे | 
आग्नेयेन तदास्त्रेण योजयामास सायकम् || ६-७१-८४
स जज्वाल तदा बाणो धनुश्चास्य महात्मनः | 
अतिकायोऽतितेजस्वी सौरमस्त्रम् समाददे || ६-७१-८५
तेन बाणं भुजङ्गाभम् हेमपुङ्खमयोजयत् | 
ततस्तम् ज्वलितं घोरम् लक्ष्मणः शरमाहितम् || ६-७१-८६
अतिकायाय चिक्षेप कालदण्डमिवान्तकः | 
आग्नेयेनाभिसम्युक्तम् दृष्ट्वा बाणं निशाचरः || ६-७१-८७
उत्ससर्ज तदा बाणम् दीप्तम् सूर्यास्त्रयोजितम् | 
तावुभावम्बरे बाणावन्योन्यमभिजघ्नतुः || ६-७१-८८
तेजसा सम्प्रदीप्ताग्रौ क्रुद्धाविव भुजम् गमौ | 
तावन्योन्यम् विनिर्दह्य पेततुर्धरणीतले || ६-७१-८९
निरर्चिषौ भस्मकृतौ न भ्राजेते शरोत्तमौ |
तावुभरु दीप्यमानौ स्म न भ्राजेते महीतले || ६-७१-९० 
ततोऽतिकायः सङ्क्रुद्धस्त्वस्त्रमैषीकमुत्सृजत् |
तत्प्रचिच्छेद सौमित्रिरस्त्रमैन्द्रेण वीर्यवान् || ६-७१-९१ 
ऐषीकं निहतम् दृष्ट्वा कुमारो रावणात्मजः |
याम्येनास्त्रेण सङ्क्रुद्धो योजयामास सायकम् || ६-७१-९२ 
ततस्तदस्त्रम् चिक्षेप लक्ष्मणाय निशाचरः |
वायव्येन तदस्त्रम् तु निजघान स लक्ष्मणः || ६-७१-९३ 
अथैनम् शरधाराभिर्धाराभिरिव तोयदः |
अभ्यवर्षत सङ्क्रुद्धो लक्ष्मणो रावणात्मजम् || ६-७१-९४ 
तेऽतिकायम् समासाद्य कवचे वज्रभूषिते |
भग्नाग्रशल्याः सहसा पेतुर्बाणा महीतले || ६-७१-९५ 
तान्मोघानभिसम्प्रेक्ष्य लक्ष्मणः परवीरहा |
अभ्यवर्षत बाणानाम् सहस्रेण महायशाः || ६-७१-९६ 
स वर्ष्यमाणो बाणौघैरतिकायो महाबलः |
अवध्यकवचः सङ्ख्ये राक्षसो नैव विव्यथे || ६-७१-९७ 
शरं चाशीविषाकारं लक्ष्मणाय व्यपासृजत् |
स तेन विद्धः सौमित्रिर्मर्मदेशे शरेण ह || ६-७१-९८
मुहूर्तमात्रं निःसम्ज्ञो ह्यभव च्छत्रुतापनः | 
ततः सम्ज्ञामुपालभ्य चतुर्भिः सायतोत्तमैः || ६-७१-९९
निजघान हयान् संख्ये सारथिम् च महाबलः |
ध्वजस्योन्मथनम् कृत्वा शरवर्षै ररिंदमः|| ६-७१-१०० 
असंभ्रान्तः स सौमित्रिस्तान् शरानभिलक्षितान् |
मुमोच लक्ष्मणो बाणान् वधार्थं तस्य रक्षसः || ६-७१-१०१ 
न शशाक रुजम् कर्तुम् युधि तस्य नरोत्तमः |
अथैनमभ्युपागम्य वायुर्वाक्यमुवाच ह || ६-७१-१०२ 
ब्रह्मदत्तवरो ह्येष अवध्य कवचावृतः |
ब्राह्मेणास्त्रेण भिन्ध्येनमेष वध्यो हि नान्यथा || ६-७१-१०३
अवध्य एष ह्यन्येषामस्त्राणाम् कवची बली | 
ततः स वायोर्वचनं निशम्य |
सौमित्रिरिन्द्रप्रतिमानवीर्यः |
समाददे बाणममोघवेगं |
तद्ब्राह्ममस्त्रम् सहसा नियोज्य || ६-७१-१०४ 
तस्मिन्वरास्त्रे तु नियुज्यमाने |
सौमित्रिणा बाणवरे शिताग्रे |
दिशः सचन्द्रार्कमहाग्रहाश् च |
नभश्च तत्रास ररास चोर्वी || ६-७१-१०५ 
तं ब्रह्मणोऽस्त्रेण नियुज्य चापे |
शरम् सुपुङ्खं यमदूतकल्पम् |
सौमित्रिरिन्द्रारिसुतस्य तस्य |
ससर्ज बाणम् युधि वज्रकल्पम् || ६-७१-१०६ 
तम् लक्ष्मणोत्सृष्टममोघवेगं |
समापतन्तम् ज्वलनप्रकाशम् |
सुवर्णवज्रोत्तमचित्रपुङ्खं |
तदातिकायः समरे ददर्श || ६-७१-१०७ 
तं प्रेक्षमाणः सहसातिकायो |
जघान बाणैर्निशितैरनेकैः |
स सायकस्तस्य सुपर्णवेगस् |
तदातिवेगेन जगाम पार्श्वम् || ६-७१-१०८ 
तमागतं प्रेक्ष्य तदातिकायो बाणं प्रदीप्तान्तककालकल्पम् |
जघान शक्त्यृष्टिगदाकुठारैः शूलैर्हलैश्चाप्यविपन्नचेष्टः || ६-७१-१०९ 
तान्यायुधान्यद्भुतविग्रहाणि |
मोघानि कृत्वा स शरोऽग्निदीप्तः |
प्रसह्य तस्यैव किरीटजुष्टं |
तदातिकायस्य शिरो जहार || ६-७१-११० 
तच्छिरः सशिरस्त्राणम् लक्ष्मणेषुप्रपीडितम् |
पपात सहसा भूमौ शृङ्गम् हिमवतो यथा || ६-७१-१११ 
तं भूमौ पतितं दृष्ट्वा विक्षिप्ताम्बरभूषणम् |
बभूवुर्व्यथिताः सर्वे हरशेषा निशाचराः|| ६-७१-११२ 
ते विषण्णमुखा दीनाः प्रहारजनितश्रमाः |
विनेदुरुच्चैर्बहवः सहसा विस्वरैः स्वरैः|| ६-७१-११३ 
ततस्तत्परितो याता निरपेक्षा निशाचराः |
पुरीमभिमुखा भीता द्रवन्तो नायके हते || ६-७१-११४ 
प्रहर्षयुक्ता बहवस्तु वानरा |
प्रबुद्धपद्मप्रतिमाननास्तदा |
अपूजयम्ल्लक्ष्मणमिष्टभागिनं |
हते रिपौ भीमबले दुरासदे || ६-७१-११५ 
अतिबल मतिकायमभ्रकल्पं |
युधि विनिपात्य स लक्ष्मणः प्रहृष्टः |
त्वरितमथ तदा स रामपार्श्वं
कपिनिवहैश्च सुपूजितो जगाम || ६-७१-११६ 
इत्यार्षे श्रीमद्रामायणे आदिकाव्ये युद्धकाण्डे एकसप्ततितमः सर्गः 
अतिकायं हतं श्रुत्वा लक्ष्मणेन महात्मना |
उद्वेगमगमद्राजा वचनम् चेदमब्रवीत् || ६-७१-१ 
धूम्राक्षः परमामर्षी सर्वशस्त्रभृतां वरः |
अकम्पनः प्रहस्तश्च कुम्भकर्णस्त्तथैव च || ६-७१-२
एते महाबला वीरा राक्षसा युद्धकाङिक्षणः |
जेतारः परसैन्यानां परैर्नित्यापराजिताः || ६-७१-३
ससैन्यास्ते हता वीरा रामेणाक्लिष्टकर्मणा |
राक्षसाः सुमहाकाया नानाशस्त्रविशारदाः || ६-७१-४
अन्ये च बहवः शूरा महात्मानो निपातिताः | 
प्रख्यातबलवीर्येण पुत्रेणेन्द्रजिता मम || ६-७१-५
तौ भ्रातरौ तदा बद्धौ घोरैर्दत्तवरैः शरैः | 
यन्न शक्यम् सुरैः सर्वैरसुरैर्वा महाबलैः || ६-७१-६
मोक्तुम् तद् बन्धनम् घोरं यक्षगन्धर्वपन्नगैः |
तन्न जाने प्रभावैर्वा मायया मोहनेन वा || ६-७१-७
शरबन्धाद्विमुक्तौ तौ भ्रातरौ रामलक्ष्मणौ | 
ये योधा निर्गताह् शूरा राक्षसा मम शासनात् ६-७१-८
ते सर्वे निहता युद्धे वानरैः सुमहाबलैः | 
तं न पश्याम्यहम् युद्धे यो.द्य रामं सलक्ष्मणम् ६-७१-९
नाशयेत्सबलम् वीरं ससुग्रीवविभीषणम् | 
अहो सुबलवान् रामो महदस्त्रबलम् च वै || ६-७१-१०
यस्य विक्रममासाद्य राक्षसा निधनम् गताः | 
अप्रमत्तेश्च सर्वत्रा गुल्मै रक्ष्या पुरी त्वियम् || ६-७१-११
अशोकवनिका चैव यत्र सीताभिरक्ष्यते | 
निष्क्रमो वा प्रवेशो वा ज्ञात्व्यः सर्वदैव नः || ६-७१-१२
यत्र यत्र भवेद्गुल्मस्तत्र तत्र पुनः पुनः | 
सर्वतश्चापि तिष्ठध्वम् स्वैः स्वैः परिवृता बलैः || ६-७१-१३
द्रष्टव्यम् च पदम् तेषाम् वानराणां निशाचराः | 
प्रदोषे वार्धरात्रे वा प्रत्यूषे वापि सर्वशः || ६-७१-१४
नावज्ञा तत्र कर्तव्या वानरेषु कदाचन |
द्विषतां बलमुद्युक्तमापतत्किं स्थितं तथा || ६-७१-१५ 
ततस्ते राक्षसाह् सर्वे श्रुत्वा लङ्काधिपस्य तत् |
वचनं सर्वमातिष्ठन् यथावत्तु महाबलाः || ६-७१-१६ 
स तान् सर्वान् हि संदिश्य रावणो राक्षसाधिपः |
मन्युशल्यम् वहन् दीनः प्रविवेश स्वमालयम् || ६-७१-१७ 
ततः स संदीपितकोपपह्नि |
र्निशाचराणामधिपो महाबलः |
तदेव पुत्रव्यसनम् विचिन्तयन् |
मुहुर्मुहुश्चैव तदा व्यनिःश्वसत् || ६-७१-१८ 
इत्यार्षे श्रीमद्रामायणे आदिकाव्ये युद्धकाण्डे द्विपप्ततितमः सर्गः 
ततो हतान्राक्षसपुङ्गवांस्तान् |
देवान्तकादित्रिशिरोऽतिकायान् |
रक्षोगणास्तत्र हतावशिष्टास् |
ते रावणाय त्वरितं शशंसुः || ६-७३-१ 
ततो हतांस्तान्सहसा निशम्य |
राजा मुमोहाश्रुपरिप्लुताक्षः|
पुत्रक्षयं भ्रातृवधं च घोरं |
विचिन्त्य राजा विपुलं प्रदध्यौ || ६-७३-२ 
ततस्तु राजानमुदीक्ष्य दीनं |
शोकार्णवे सम्परिपुप्लुवानम्|
अथर्षभो राक्षसराजसूनुर् |
अथेन्द्रजिद्वाक्यमिदं बभाषे || ६-७३-३ 
न तात मोहं प्रतिगन्तुमर्हसि |
यत्रेन्द्रजिज्जीवति राक्षसेन्द्र|
नेन्द्रारिबाणाभिहतो हि कश् चित् |
प्राणान्समर्थः समरेऽभिधर्तुम् || ६-७३-४ 
पश्याद्य रामं सहलक्ष्मणेन |
मद्बाणनिर्भिन्नविकीर्णदेहम्|
गतायुषं भूमितले शयानं |
शरैः शितैराचितसर्वगात्रम् || ६-७३-५ 
इमां प्रतिज्ञां शृणु शक्रशत्रोः |
सुनिश्चितां पौरुषदैवयुक्ताम्|
अद्यैव रामं सहलक्ष्मणेन |
सन्तापयिष्यामि शरैरमोघैः || ६-७३-६ 
अद्येन्द्रवैवस्वतविष्णुमित्र |
साध्याश्विवैश्वानरचन्द्रसूर्याः|
द्रक्ष्यन्ति मे विक्रममप्रमेयं |
विष्णोरिवोग्रं बलियज्ञवाटे || ६-७३-७ 
स एवमुक्त्वा त्रिदशेन्द्रशत्रुर् |
आपृच्छ्य राजानमदीनसत्त्वः |
समारुरोहानिलतुल्यवेगं |
रथं खरश्रेष्ठसमाधियुक्तम् || ६-७३-८ 
समास्थाय महातेजा रथं हरिरथोपमम्|
जगाम सहसा तत्र यत्र युद्धमरिन्दम || ६-७३-९ 
तं प्रस्थितं महात्मानमनुजग्मुर्महाबलाः|
संहर्षमाणा बहवो धनुःप्रवरपाणयः || ६-७३-१०
गजस्कन्धगताः के चित्के चित्परमवाजिभिः|
व्याघ्रवृश्चिकमार्जारखरोष्ट्ट्रैश्च भुजम्गमैः || ६-७३-११
वराहैः श्वापदैः सिम्हैर्जम्बुकैः पर्वतोपमैः |
काकहंसमयूरैश्च राक्षसा भीमविक्रमाः || ६-७३-१२
प्रासमुद्गरनिस्त्रिंश परश्वधगदाधराः |
भुशुण्डिमुद्गरायष्टिशतग्नीपरिघायुधाः || ६-७३-१३ 
स शङ्खनिनदैर्भीमैर्भेरीणां च महास्वनैः|
जगाम त्रिदशेन्द्रारिः स्तूयमानो निशाचरैः || ६-७३-१४ 
स शङ्खशशिवर्णेन छत्रेण रिपुसादनः|
रराज परिपूर्णेन नभश्चन्द्रमसा यथा || ६-७३-१५ 
अवीज्यत ततो वीरो हैमैर्हेमविभूषितैः|
चारुचामरमुख्यैश्च मुख्यः सर्वधनुष्मताम् || ६-७३-१६ 
स तु दृष्ट्वा विनिर्यान्तम् बलेन महता वृतम् |
राक्षसाधिपतिः श्रीमान् रावणः पुत्रमब्रवीत् || ६-७३-१७ 
त्वमप्रतिरथः पुत्र त्वया वै वासवो जितः |
किम्पुनर्मानुषम् धृष्यम् निहनिष्यसि राघवम् || ६-७३-१८
तथोक्तो राक्षसेन्द्रेण प्रत्यगृह्णान्महाश्षः | 
ततस्त्विन्द्रजिता लङ्का सूर्यप्रतिमतेजसा || ६-७३-१९
रराजाप्रतिवीर्येण द्यौरिवार्केण भास्वता | 
स सम्प्राप्य महातेजा युद्धभूमिमरिन्दमः || ६-७३- २०
स्थापयामास रक्षांसि रथं प्रति समन्ततः | 
ततस्तु हुतभोक्तारं हुतभुक्सदृशप्रभः || ६-७३- २१
जुहुवे राक्षसश्रेष्ठो मन्त्रवद्विधिवत्तदा | 
स हविर्जालसंस्कारैर्माल्यगन्धपुरस्कृतैः || ६-७३-२२
जुहुवे पावकं तत्र राक्षसेन्द्रः प्रतापवान् | 
शस्त्राणि शरपत्राणि समिधोऽथ विभीतकः || ६-७३-२३
लोहितानि च वासांसि स्रुवं कार्ष्णायसं तथा | 
स तत्राग्निं समास्तीर्य शरपत्रैः सतोमरैः || ६-७३-२४
छागस्य सर्वकृष्णस्य गलं जग्राह जीवतः | 
सकृदेव समिद्धस्य विधूमस्य महार्चिषः || ६-७३-२५
बभूवुस्तानि लिङ्गानि विजयं यान्यदर्शयन् | 
प्रदक्षिणावर्तशिखस्तप्तकाञ्चनसंनिभः || ६-७३-२६
हविस्तत्प्रतिजग्राह पावकः स्वयमुत्थितः | 
सोऽस्त्रमाहारयामास ब्राह्ममस्त्रविदां वरः || ६-७३-२७
धनुश्चात्मरथं चैव सर्वं तत्राभ्यमन्त्रयत् | 
तस्मिन्नाहूयमानेऽस्त्रे हूयमाने च पावके || ६-७३-२८
सार्कग्रहेन्दु नक्षत्रं वितत्रास नभस्तलम् | 
स पावकं पावकदीप्ततेजा |
हुत्वा महेन्द्रप्रतिमप्रभावः|
स चापबाणासिरथाश्वसूतः |
खेऽन्तर्दध आत्मानमचिन्त्यरूपः || ६-७३-२९ 
ततो हयरथाकीर्णं पताकाध्वजशोभितम् |
निर्ययौ राक्षसबलम् नर्दमानम् युयुत्सया || ६-७३-३० 
ते शरैर्बहुभिश्चित्रैस्तीक्षणवेगैरलङ्कृतैः |
तोमरैरङ्कुशश्चापि वानरान् जघ्नुराहवे || ६-७३-३१ 
रावणिस्तु सुसम्क्रुद्धस्तान्निरीक्ष्य निशाचरान् |
हृष्टा भवन्तो युध्यन्तु वानराणां जिघांसया || ६-७३-३२ 
ततस्ते राक्षसाः सर्वे गर्जन्तो जयकाङिक्षिणः |
अभ्यवर्षंस्ततो घोरं वानरान् शरवृष्टिभिः || ६-७३-३३ 
स तु नालीकनाराचैर्गदाभिर्मुसलैरपि |
रक्षोभिः संवृतः संख्ये वानरान् विचकर्त ह || ६-७३-३४ 
ते वध्यमानाः समरे वानराः पादपायुधाः |
अभ्यवर्षन्त सहसा रावणिं शैलपादपैः || ६-७३-३५ 
इन्द्रजित्तु तदा क्रुद्धो महातेजा महाबलः |
वानराणां शरीराणि व्य्धमद्रावणात्मजः || ६-७३-३६ 
शरेणैकेन च हरीन्नव पञ्च च सप्त च |
बिभेद समरे क्रुद्धो राक्षसान् संप्रहर्षयन् || ६-७३-३७ 
स शरैः सूर्यसम्काशैः शातकुम्भविभूषणैः |
वानरान् समरे वीरः प्रममाथ सुदुर्जयः || ६-७३-३८ 
ते भिन्नगात्राः समरे वानराः शरपीडिताः |
पेतुर्मथितसंकल्पाः सुरैरिव महासुराः || ६-७३-३९ 
ते तपन्तमिवादित्यं घोरै र्बाणगभस्तिभिः |
अभ्याधावन्त सम्क्रुद्धाः सम्युगे वानरर्षभाः || ६-७३-४० 
ततस्तु वानराः सर्वे भिन्नदेहा विचेतसः |
व्यथिता विद्रवन्ति स्म रुधिरेण समुक्षिताः || ६-७३-४१ 
तामस्यार्थे पराक्रम्य वानरास्त्यक्तजीविताः |
नर्दन्तस्तेऽनिवृत्तास्तु समरे सशिलायुधाः || ६-७३-४२ 
ते द्रुमैः पर्वताग्रैश्च शिलाभिश्च प्लवंगमाः |
अभ्यवर्षन्त समरे रावणिं समवस्थिताः || ६-७३-४३ 
तं द्रुमाणाम् शिलानां च वर्षं प्राणहरं महत् |
व्यपोहत महातेजा रावणिः समितिंजयः || ६-७३-४४ 
ततः पावकसंकाशैः शरैराशीविषोपमैः |
वानराणामनीकानि बिभेद समरे प्रभुः || ६-७३-४५ 
अष्टादशशरैस्तीक्षणैः स विद्ध्वा गन्धमादनम् |
विव्याध नवभिश्चैव नलं दूरादवस्थितम् || ६-७३-४६ 
सप्तभिस्तु महावीर्यो मैन्दं मर्मविदारणैः |
पञ्चभिर्विशिखैश्चैव गजम् विव्याध संयुगे || ६-७३-४७ 
जाम्बवन्तं तु दशभिर्नीलं त्रिंशद्भिरेव च |
सुग्रीवमृषभं चैव सोऽङ्गदम् द्विविदं तथा || ६-७३-४८
घोरैर्दत्तवरैस्तीक्षणैर्निष्प्रानकरोत्तदा | 
अन्यानपि तदा मुख्यान्वानरान् बहुभिः शरैः || ६-७३-४९
अर्दयामास सम्क्रुद्धः कालाग्निरिव मूर्चितः | 
स शरैः सूर्यसम्काशैः सुमुखैः शीग्रगामिभिः || ६-७३-५०
वानराणामनीकानि निर्ममन्थ महारणे | 
आकुलां वानरीम् सेनां शरजालेन पीडिताम् || ६-७३-५१
हृष्टः स परया प्रीत्या ददर्श क्षतजोक्षिताम् | 
पुनरेव महातेजा राक्षसेन्द्रात्मजो बली || ६-७३-५२
संसृज्य बाणवर्षं च शस्त्रवर्षं च दारुणम् |
ममर्द वानरानीकं परितस्त्विन्द्रजिद्बली || ६-७३-५३ 
स सैन्यमुत्सृज्य समेत्य तूर्णं |
महारणे वानरवाहिनीषु|
अदृश्यमानः शरजालमुग्रं |
ववर्ष नीलाम्बुधरो यथाम्बु || ६-७३-५४ 
ते शक्रजिद्बाणविशीर्णदेहा |
मायाहता विस्वरमुन्नदन्तः|
रणे निपेतुर्हरयोऽद्रिकल्पा |
यथेन्द्रवज्राभिहता नगेन्द्राः || ६-७३-५५ 
ते केवलं सन्ददृशुः शिताग्रान् |
बाणान्रणे वानरवाहिनीषु|
माया निगूढं च सुरेन्द्रशत्रुं |
न चात्र तं राक्षसमभ्यपश्यन् || ६-७३- ५६ 
ततः स रक्षोऽधिपतिर्महात्मा |
सर्वा दिशो बाणगणैः शिताग्रैः|
प्रच्छादयामास रविप्रकाशैर् |
विषादयामास च वानरेन्द्रान् || ६-७३-५७ 
स शूलनिस्त्रिंश परश्वधानि |
व्याविध्य दीप्तानलसंनिभानि|
सविस्फुलिङ्गोज्ज्वलपावकानि |
ववर्ष तीव्रं प्लवगेन्द्रसैन्ये || ६-७३-५८ 
ततो ज्वलनसङ्काशैः शितैर्वानरयूथपाः|
ताडिताः शक्रजिद्बाणैः प्रफुल्ला इव किंशुकाः || ६-७३-५९ 
तेऽन्योन्यमभिसर्पन्तो निनदन्तश् च विस्वरम्|
राक्षसेन्द्रास्त्रनिर्भिन्ना निपेतुर्वानरर्षभाः || ६-७३-६० 
उदीक्षमाणा गगनं के चिन्नेत्रेषु ताडिताः|
शरैर्विविशुरन्योन्यं पेतुश्च जगतीतले || ६-७३-६१ 
हनूमन्तं च सुग्रीवमङ्गदं गन्धमादनम्|
जाम्बवन्तं सुषेणं च वेगदर्शिनमेव च || ६-७३-६२
मैन्दं च द्विविदं नीलं गवाक्षं गजगोमुखौ|
केसरिं हरिलोमानं विद्युद्दंष्ट्रं च वानरम् || ६-७३-६३
सूर्याननं ज्योतिमुखं तथा दधिमुखं हरिम्|
पावकाक्षं नलं चैव कुमुदं चैव वानरम् || ६-७३- ६४
प्रासैः शूलैः शितैर्बाणैरिन्द्रजिन्मन्त्रसंहितैः|
विव्याध हरिशार्दूलान्सर्वांस्तान्राक्षसोत्तमः || ६-७३-६५ 
स वै गदाभिर्हरियूथमुख्यान् |
निर्भिद्य बाणैस्तपनीयपुङ्खैः |
ववर्ष रामं शरवृष्टिजालैः |
सलक्ष्मणं भास्कररश्मिकल्पैः || ६-७३-६६ 
स बाणवर्षैरभिवर्ष्यमाणो |
धारानिपातानिव तान्विचिन्त्य|
समीक्षमाणः परमाद्भुतश्री |
रामस्तदा लक्ष्मणमित्युवाच ||६-७३-६७ 
असौ पुनर्लक्ष्मण राक्षसेन्द्रो |
ब्रह्मास्त्रमाश्रित्य सुरेन्द्रशत्रुः|
निपातयित्वा हरिसैन्यमुग्रम् |
अस्माञ्शरैरर्दयति प्रसक्तम् ||६-७३-६८ 
स्वयम्भुवा दत्तवरो महात्मा |
खमास्थितोऽन्तर्हितभीमकायः |
कथं नु शक्यो युधि नष्टदेहो |
निहन्तुमद्येन्द्रजिदुद्यतास्त्रः ||६-७३-६९ 
मन्ये स्वयम्भूर्भगवानचिन्त्यो |
यस्यैतदस्त्रं प्रभवश् च योऽस्य|
बाणावपातांस्त्वमिहाद्य धीमन्
मया सहाव्यग्रमनाः सहस्व || ६-७३-७० 
प्रच्छादयत्येष हि राक्षसेन्द्रः |
सर्वा दिशः सायकवृष्टिजालैः|
एतच्च सर्वं पतिताग्र्यवीरं |
न भ्राजते वानरराजसैन्यम् || ६-७३-७१ 
आवां तु दृष्ट्वा पतितौ विसंज्ञौ |
निवृत्तयुद्धौ हतरोषहर्षौ|
ध्रुवं प्रवेक्ष्यत्यमरारिवासं |
असौ समादाय रणाग्रलक्ष्मीम् || ६-७३-७२ 
ततस्तु ताविन्द्रजिदस्त्रजालैर् |
बभूवतुस्तत्र तदा विशस्तौ|
स चापि तौ तत्र विषादयित्वा |
ननाद हर्षाद्युधि राक्षसेन्द्रः || ६-७३-७३ 
ततस्तदा वानरराजसैन्यं |
रामं च सङ्ख्ये सहलक्ष्मणेन|
विषादयित्वा सहसा विवेश |
पुरीं दशग्रीवभुजाभिगुप्ताम् || ६-७३-७४
संस्तूयमानः स तु यातुधानैः |
पित्रे च सर्वं हृषितोऽभ्युवाच || ६-७३-७५ 
इत्यार्षे श्रीमद्रामायणे आदिकाव्ये युद्धकांडे त्रिसप्ततितमः सर्गः 
तयोस्तदा सादितयो रणाग्रे |
मुमोह सैन्यं हरियूथपानाम् |
सुग्रीवनीलाङ्गदजाम्बवन्तो |
न चापि किं चित्प्रतिपेदिरे ते || ६-७४-१ 
ततो विषण्णं समवेक्ष्य सैन्यं |
विभीषणो बुद्धिमतां वरिष्ठः |
उवाच शाखामृगराजवीरान् |
नाश्वासयन्नप्रतिमैर्वचोभिः || ६-७४-२ 
मा भैष्ट नास्त्यत्र विषादकालो |
यदार्यपुत्राववशौ विषण्णौ |
स्वयम्भुवो वाक्यमथोद्वहन्तौ |
यत्सादिताविन्द्रजिदस्त्रजालैः || ६-७४-३ 
तस्मै तु दत्तं परमास्त्रमेतत् |
त्स्वयम्भुवा ब्राह्मममोघवेगम् |
तन्मानयन्तौ यदि राजपुत्रौ |
निपातितौ को अत्र विषादकालः || ६-७४-४ 
ब्राह्ममस्त्रं तदा धीमान्मानयित्वा तु मारुतिः |
विभीषणवचः श्रुत्वा हनूमांस्तमथाब्रवीत् || ६-७४-५ 
अस्मिन्निहते सैन्ये वानराणां तरस्विनाम् |
यो यो धारयते प्राणांस्तं तमाश्वासयावहे || ६-७४-६ 
तावुभौ युगपद्वीरौ हनूमद्राक्षसोत्तमौ |
उल्काहस्तौ तदा रात्रौ रणशीर्षे विचेरतुः || ६-७४-७ 
भिन्नलाङ्गूलहस्तोरुपादाङ्गुलि शिरो धरैः |
स्रवद्भिः क्षतजं गात्रैः प्रस्रवद्भिः समन्ततः || ६-७४-८
पतितैः पर्वताकारैर्वानरैरभिसङ्कुलाम् |
शस्त्रैश्च पतितैर्दीप्तैर्ददृशाते वसुन्धराम् || ६-७४-९ 
सुग्रीवमङ्गदं नीलं शरभं गन्धमादनम् |
गवाक्षम् च सिष्जेंणम् च वेगदर्शनमाहुकम् || ६-७४-१०
मैन्दं नलं ज्योतिमुखं द्विविदं पनसं तथा |
विभीषणो हनूमांश्च ददृशाते हतान्रणे || ६-७४-११ 
सप्तषष्टिर्हताः कोट्यो वानराणां तरस्विनाम् |
अह्नः पञ्चमशेषेण वल्लभेन स्वयम्भुवः || ६-७४-१२ 
सागरौघनिभं भीमं दृष्ट्वा बाणार्दितं बलम् |
मार्गते जाम्बवन्तं स्म हनूमान्सविभीषणः || ६-७४-१३ 
स्वभावजरया युक्तं वृद्धं शरशतैश् चितम् |
प्रजापतिसुतं वीरं शाम्यन्तमिव पावकम् || ६-७४-१४
दृष्ट्वा तमुपसङ्गम्य पौलस्त्यो वाक्यमब्रवीत् | 
कच्चिदार्यशरैस्तीर्ष्णैर्न प्राणा ध्वंसितास्तव || ६-७४-१५
विभीषणवचः श्रुत्वा जाम्बवानृक्षपुङ्गवः |
कृच्छ्रादभ्युद्गिरन्वाक्यमिदं वचनमब्रवीत् || ६-७४-१६ 
नैरृतेन्द्रमहावीर्यस्वरेण त्वाभिलक्षये |
विद्धगात्रः शितैर्बाणैर्न त्वां पश्यामि चक्षुषा || ६-७४-१७ 
अञ्जना सुप्रजा येन मातरिश्वा च नैरृत |
हनूमान्वानरश्रेष्ठः प्राणान्धारयते क्व चित् || ६-७४-१८ 
श्रुत्वा जाम्बवतो वाक्यमुवाचेदं विभीषणः |
आर्यपुत्रावतिक्रम्य कस्मात्पृच्छसि मारुतिम् || ६-७४-१९ 
नैव राजनि सुग्रीवे नाङ्गदे नापि राघवे |
आर्य सन्दर्शितः स्नेहो यथा वायुसुते परः || ६-७४-२० 
विभीषणवचः श्रुत्वा जाम्बवान्वाक्यमब्रवीत् |
शृणु नैरृतशार्दूल यस्मात्पृच्छामि मारुतिम् || ६-७४-२१ 
अस्मिञ्जीवति वीरे तु हतमप्यहतं बलम् |
हनूमत्युज्झितप्राणे जीवन्तोऽपि मृता वयम् || ६-७४-२२ 
ध्रियते मारुतिस्तात मारुतप्रतिमो यदि |
वैश्वानरसमो वीर्ये जीविताशा ततो भवेत् || ६-७४-२३ 
ततो वृद्धमुपागम्य नियमेनाभ्यवादयत् |
गृह्य जाम्बवतः पादौ हनूमान्मारुतात्मजः || ६-७४-२४ 
श्रुत्वा हनुमतो वाक्यं तथापि व्यथितेन्द्रियः |
पुनर्जातमिवात्मानं स मेने ऋक्षपुङ्गवः || ६-७४-२५ 
ततोऽब्रवीन्महातेजा हनूमन्तं स जाम्बवान् |
आगच्छ हरिशार्दूलवानरांस्त्रातुमर्हसि || ६-७४-२६ 
नान्यो विक्रमपर्याप्तस्त्वमेषां परमः सखा |
त्वत्पराक्रमकालोऽयं नान्यं पश्यामि कञ् चन || ६-७४-२७ 
ऋक्षवानरवीराणामनीकानि प्रहर्षय |
विशल्यौ कुरु चाप्येतौ सादितौ रामलक्ष्मणौ || ६-७४-२८ 
गत्वा परममध्वानमुपर्युपरि सागरम् |
हिमवन्तं नगश्रेष्ठं हनूमन्गन्तुमर्हसि || ६-७४-२९ 
ततः काञ्चनमत्युग्रमृषभं पर्वतोत्तमम् |
कैलासशिखरं चापि द्रक्ष्यस्यरिनिषूदन || ६-७४-३० 
तयोः शिखरयोर्मध्ये प्रदीप्तमतुलप्रभम् |
सर्वौषधियुतं वीर द्रक्ष्यस्यौषधिपर्वतम् || ६-७४-३१ 
तस्य वानरशार्दूलचतस्रो मूर्ध्नि सम्भवाः |
द्रक्ष्यस्योषधयो दीप्ता दीपयन्त्यो दिशो दश || ६-७४-३२ 
मृतसञ्जीवनीं चैव विशल्यकरणीम् अपि |
सौवर्णकरणीं चैव सन्धानीं च महौषधीम् || ६-७४-३३ 
ताः सर्वा हनुमन्गृह्य क्षिप्रमागन्तुमर्हसि |
आश्वासय हरीन्प्राणैर्योज्य गन्धवहात्मजः || ६-७४-३४ 
श्रुत्वा जाम्बवतो वाक्यं हनूमान्हरिपुङ्गवः |
आपूर्यत बलोद्धर्षैस्तोयवेगैरिवार्णवः || ६-७४-३५ 
स पर्वततटाग्रस्थः पीडयन्पर्वतोत्तरम् |
हनूमान्दृश्यते वीरो द्वितीय इव पर्वतः || ६-७४-३६ 
हरिपादविनिर्भिन्नो निषसाद स पर्वतः |
न शशाक तदात्मानं सोढुं भृशनिपीडितः || ६-७४-३७ 
तस्य पेतुर्नगा भूमौ हरिवेगाच्च जज्वलुः |
शृङ्गाणि च व्यकीर्यन्त पीडितस्य हनूमता || ६-७४-३८ 
तस्मिन्सम्पीड्यमाने तु भग्नद्रुमशिलातले |
न शेकुर्वानराः स्थातुं घूर्णमाने नगोत्तमे || ६-७४-३९ 
स घूर्णितमहाद्वारा प्रभग्नगृहगोपुरा |
लङ्का त्रासाकुला रात्रौ प्रनृत्तेवाभवत्तदा || ६-७४-४० 
पृथिवीधरसङ्काशो निपीड्य धरणीधरम् |
पृथिवीं क्षोभयामास सार्णवां मारुतात्मजः || ६-७४-४१ 
आरुरोह तदा तस्माद्धरिर्मलयपर्वतम् |
मेरुमन्दरसंकाशं नानाप्रस्रवणाकुलम् || ६-७४-४२
नानाद्रुमलताकीर्णम् विकासिकमलोत्पलम् |
सेवितम् देवगन्धर्वैः षष्टियोजनमुच्छ्रितम् || ६-७४-४३
विद्याधरैर्मुनिगणैरप्सरोभिर्निषेवितम् |
नानामृगगणाकीर्णम् बहुकन्दरशोभितम् || ६-७४-४४
सर्वानाकुलयंस्तत्र यक्षगन्धर्वकिम्नरान् |
हनुमान् मेघसम्काशो ववृधे मारुतात्मजः || ६-७४-४५ 
पद्भ्यां तु शैलमापीड्य वडवामुखवन्मुखम् |
विवृत्योग्रं ननादोच्चैस्त्रासयन्निव राक्षसान् || ६-७४-४६ 
तस्य नानद्यमानस्य श्रुत्वा निनदमद्भुतम् |
लङ्कास्था राक्षसाः सर्वे न शेकुः स्पन्दितुं भयात् || ६-७४-४७ 
नमस्कृत्वाथ रामाय मारुतिर्भीमविक्रमः |
राघवार्थे परं कर्म समैहत परन्तपः || ६-७४-४८ 
स पुच्छमुद्यम्य भुजङ्गकल्पं |
विनम्य पृष्ठं श्रवणे निकुञ्च्य |
विवृत्य वक्त्रं वडवामुखाभम् |
आपुप्लुवे व्योम्नि स चण्डवेगः || ६-७४-४९ 
स वृक्षषण्डांस्तरसा जहार |
शैलाञ्शिलाः प्राकृतवानरांश् च |
बाहूरुवेगोद्धतसम्प्रणुन्नास् |
स्ते क्षीणवेगाः सलिले निपेतुः || ६-७४-५० 
स तौ प्रसार्योरगभोगकल्पौ |
भुजौ भुजङ्गारिनिकाशवीर्यः |
जगाम मेरुं नगराजमग्र्यं |
दिशः प्रकर्षन्निव वायुसूनुः || ६-७४-५१ 
स सागरं घूर्णितवीचिमालं
तथा भृशं भ्रामितसर्वसत्त्वम् |
समीक्षमाणः सहसा जगाम
चक्रं यथा विष्णुकराग्रमुक्तम् || ६-७४-५२ 
स पर्वतान्वृक्षगणान्सरांसि |
नदीस्तटाकानि पुरोत्तमानि |
स्फीताञ्जनांस्तानपि सम्प्रपश्यञ् |
जगाम वेगात्पितृतुल्यवेगः || ६-७४-५३ 
आदित्यपथमाश्रित्य जगाम स गतश्रमः |
हनुमांस्त्वरितो वीरः पितुस्तुल्यपराक्रमः || ६-७४-५४ 
जवेन महता युक्तो मारुतिर्मारुतो यथा |
जगाम हरिशार्दूलो दिशः शब्देन नादयन् || ६-७४-५५ 
स्मर्न् जाम्बवतो वाक्यम् मारुतिर्भीमविक्रमः |
ददर्श सहसा चापि हिमवन्तं महाकपिः || ६-७४-५६ 
नानाप्रस्रवणोपेतं बहुकन्दरनिर्झरम् |
श्वेताभ्रचयसङ्काशैः शिखरैश्चारुदर्शनैः || ६-७४-५७
शोभितं विविधैर्वृक्तैरगमत्पर्वतोत्तमम् | 
स तम् समासाद्य महानगेन्द्रम् |
मतिप्रवृद्धोत्तमघोरशृङ्गम् |
ददर्श पुण्यानि महाश्रमाणि |
सुरर्षिसङ्घोत्तमसेवितानि || ६-७४-५८ 
स ब्रह्मकोशं रजतालयं च |
शक्रालयं रुद्रशरप्रमोक्षम् |
हयाननं ब्रह्मशिरश्च दीप्तं |
ददर्श वैवस्वत किङ्करांश् च || ६-७४-५९ 
वज्रालयं वैश्वरणालयं च |
सूर्यप्रभं सूर्यनिबन्धनं च |
ब्रह्मासनं शङ्करकार्मुकं च |
ददर्श नाभिं च वसुन्धरायाः || ६-७४-६० 
कैलासमग्र्यं हिमवच्छिलां च |
तथर्षभं काञ्चनशैलमग्र्यम् |
स दीप्तसर्वौषधिसम्प्रदीप्तं |
ददर्श सर्वौषधिपर्वतेन्द्रम् || ६-७४-६१ 
स तं समीक्ष्यानलरश्मिदीप्तं |
विसिष्मिये वासवदूतसूनुः |
आप्लुत्य तं चौषधिपर्वतेन्द्रं |
तत्रौषधीनां विचयं चकार || ६-७४-६२ 
स योजनसहस्राणि समतीत्य महाकपिः |
दिव्यौषधिधरं शैलं व्यचरन्मारुतात्मजः || ६-७४-६३ 
महौषध्यस्तु ताः सर्वास्तस्मिन्पर्वतसत्तमे |
विज्ञायार्थिनमायान्तं ततो जग्मुरदर्शनम् || ६-७४-६४ 
स ता महात्मा हनुमान पश्यं |
शुकोप कोपाच्च भृशं ननाद |
अमृष्यमाणोऽग्निनिकाशचक्षुर् |
र्महीधरेन्द्रं तमुवाच वाक्यम् || ६-७४-६५ 
किमेतदेवं सुविनिश्चितं ते |
यद्राघवे नासि कृतानुकम्पः |
पश्याद्य मद्बाहुबलाभिभूतो
विकीर्णमात्मानमथो नगेन्द्र || ६-७४-६६ 
स तस्य शृङ्गं सनगं सनागं |
सकाञ्चनं धातुसहस्रजुष्टम् |
विकीर्णकूटं चलिताग्रसानुं
प्रगृह्य वेगात्सहसोन्ममाथ || ६-७४-६७ 
स तं समुत्पाट्य खमुत्पपात |
वित्रास्य लोकान्ससुरान्सुरेन्द्रान् |
संस्तूयमानः खचरैरनेकैर् |
जगाम वेगाद्गरुडोग्रवीर्यः || ६-७४-६८ 
स भास्कराध्वानमनुप्रपन्नस् |
तद्भास्कराभं शिखरं प्रगृह्य |
बभौ तदा भास्करसंनिकाशो |
रवेः समीपे प्रतिभास्कराभः || ६-७४-६९ 
स तेन शैलेन भृशं रराज |
शैलोपमो गन्धवहात्मजस्तु |
सहस्रधारेण सपावकेन |
चक्रेण खे विष्णुरिवार्पितेन || ६-७४-७० 
तं वानराः प्रेक्ष्य तदा विनेदुः |
स तानपि प्रेक्ष्य मुदा ननाद |
तेषां समुत्कृष्टरवं निशम्य |
लङ्कालया भीमतरं विनेदुः || ६-७४-७१ 
ततो महात्मा निपपात तस्मिञ् |
शैलोत्तमे वानरसैन्यमध्ये |
हर्युत्तमेभ्यः शिरसाभिवाद्य |
विभीषणं तत्र च सस्वजे सः || ६-७४-७२ 
तावप्युभौ मानुषराजपुत्रौ |
तं गन्धमाघ्राय महौषधीनाम् |
बभूवतुस्तत्र तदा विशल्या |
उत्तस्थुरन्ये च हरिप्रवीराः || ६-७४-७३ 
सर्वे विशल्या विरुजाः क्षणेन |
हरिप्रवीराश्च हता श्च ये स्युः |
गन्धेन तासाम् प्रवरौषधीनां |
सुप्ता निशान्तेष्विव संप्रबुद्धाः || ६-७४-७४ 
यदाप्रभृति लङ्कायां युध्यने हरिराक्षसाः |
तदाप्रभृति मानार्थ्माज्ञया रावणस्य च || ६-७४-७५
ये हन्यन्ते रणे तत्र राक्षसाः कपिकुञ्जरैः |
हता हतास्तु क्षिप्यन्ते सर्व एव तु सागरे || ६-७४-७६ 
ततो हरिर्गन्धवहात्मजस्तु |
तमोषधीशैलमुदग्रवीर्यः |
निनाय वेगाद्धिमवन्तमेव
पुनश्च रामेण समाजगाम ||६-७४-७७ 
इत्यार्षे श्रीमद्रामायणे वाल्मीकीये आदिकाव्ये चतुःसप्ततितमः सर्गः 
ततोऽब्रवीन्महातेजाः सुग्रीवो वानरेश्वरः |
अर्थ्यम् विज्ञापयंश्चापि हनूमन्तमिदं वचः || ६-७५-१ 
यतो हतः कुम्भकर्णः कुमाराश्च निषूदिताः |
नेदानीमुपनिर्हारम् रावनो दातुमर्हति || ६-७५-२ 
ये ये महाबलाः सन्ति लघवश्च प्लवंगमाः |
लङ्कामभिपतन्त्वाशु गृह्योल्काः प्लवगर्षभाः || ६-७५-३
हरयो हरिसंकाशाः प्रदग्धुम् रावणालयम् | 
ततोऽस्तं गत आदित्ये रौद्रे तस्मिन्निशामुखे || ६-७५-४
लङ्कामभिमुखाः सोल्का जग्मुस्ते प्लवगर्षभाः | 
उल्काहस्तैर्हरिगणैः सर्वतः समभिद्रुताः || ६-७५-५
आरक्षस्था विरूपाक्षाः सहसा विप्रदुद्रुवुः | 
गोपुराट्टप्रतोलीषु चर्यासु विविधासु च || ६-७५-६
प्रासादेषु च संहृष्टाः ससृजुस्ते हुताशनम् | 
तेषां गृहसहस्राणि ददाह हुतभुक्तदा || ६-७५-७
प्रासादाः पर्वताकाराः पतन्ति धरणीतले | 
अगुरुर्दह्यते तत्र परं चैव सुचन्दनम् || ६-७५-८
मौक्तिका मणयः स्निग्धा वज्रं चापि प्रवालकम् | 
क्षौमम् च दह्यते तत्र करुशेयं चापि शोभनम् || ६-७५-९
आविकं विविधं चौर्णं काञ्चनं भाण्डमायुधम् | 
नानाविकृतसंस्थानम् वाजिभाण्डपरिच्छदम् || ६-७५-१०
गजग्रैवेयकक्ष्याश्च रथभाण्डाश्च संस्कृताः | 
तनुत्राणि च योधानां हस्त्यश्वानाम् च चर्म च || ६-७५-११
खड्गा धनूंषि ज्याबाणास्तोमराङ्कुशशक्तयः | 
रोओमजं वालजं चर्म व्याघ्रजं चाण्डजं बहु || ६-७५-१२
मुक्तामणिविचित्रांश्च प्रासादांश्च समन्ततः |
विविधानस्त्रसंघातानग्निर्दहति तत्र वै || ६-७५-१३ 
नानाविधान् गृहांश्चित्रान् ददाह हुतभुक्तदा |
आवासान् राक्षसानां च सर्वेषां गृहगृद्नुनाम् || ६-७५-१४
हेमचित्रतनुत्राणाम् स्रग्भाण्डाम्बरधारिणाम् |
सीधुपानचलाक्षाणां मदविह्वलगामिनाम् || ६-७५-१५
कान्तालम्बितवस्त्राणाम् शत्रुसंजातमन्युनाम् |
गदाशूलासिहस्तानां खादतां पिबतामपि || ६-७५-१६
शयनेषु महार्हेषु प्रसुप्तानां प्रियैः सह |
त्रस्तानां गच्छतां तूर्णम् पुत्रानादाय सर्वतः || ६-७५-१७
तेषां शतसहस्राणि तदा लङ्कानिवासिनाम् |
अदहत्पावकस्तत्र जज्वाल च पुनः पुनः || ६-७५-१८ 
सारवन्ति महार्हाणि गम्भीरगुणवन्ति च |
हेमचन्द्रार्धचन्द्राणि चन्द्रशालोत्तमानि च || ६-७५-१९
तत्र चित्रगवाक्षाणि साधिष्टानानि सर्वशः |
मणिविद्रुमचित्रानि स्पृशन्तीव दिवाकरम् || ६-७५-२०
क्रौञ्चबर्हिणानां भूषणानां च निःस्वनैः |
नादितान्यचलाभानि वेश्मान्यग्निर्ददाह ह || ६-७५-२१ 
ज्वलनेन परीतानि तोरणानि चकाशिरे |
विद्युद्भिरिव नद्धानि मेघजालानि घर्मगे || ६-७५-२२ 
ज्वलनेन परीतानि गृहाणि प्रचकाशिरे |
दावाग्निदीप्तानि यथा शिखराणि महागिरेः || ६-७५-२३ 
विमानेषु प्रसुप्ताश्च दह्यमाना वराङ्गनाः |
त्यक्ताभरणसर्वाङ्ग हा हेत्युच्चैर्विचुक्रुशुः || ६-७५-२४ 
तत्र चाग्निपरीतानि निपेतुर्भवनान्यपि |
वज्रिवज्रहतानीव शिखराणि महागिरेः || ६-७५-२५ 
तानि निर्दह्यमानानि दूरतः प्रचकाशिरे |
हिमवच्छिखराणीव दह्यमानानि सर्वशः || ६-७५-२६ 
हर्म्याग्रैर्दह्यमानैश्च ज्वालाप्रज्वलितैरपि |
रात्रौ सा दृश्यते लङ्का पुष्पितैरिव किंशुकैः || ६-७५-२७ 
हस्त्यध्यक्षैर्गजैर्मुकैर्मुकैश्च तुरगैरपि |
बभूव लङ्का लोकान्ते भ्रान्तग्राह इवार्णवः || ६-७५-२८ 
अश्वं मुक्तं गजो दृष्ट्वा क्वचिद्भीतोऽपसर्पति |
भीतो भीतं गजं दृष्ट्वा क्वचिदश्वो निवर्तते || ६-७५-२९ 
लङ्कायाम् दह्यमानायाम् शुशुभे च महोदधिः |
चायासंसक्तसलिलो लोहितोद इवार्णवः || ६-७५-३० 
सा बभूव मुहूर्तेन हरिभिर्दीपिता पुरी |
लोकस्यास्य क्षये घोरे प्रदीप्तेव वसुंधरा || ६-७५-३१ 
नारीजनस्य धूमेन व्याप्तस्योच्चैर्विनेदुषः |
स्वनो ज्वलनतप्तस्य शुश्रुवे शतयोजनम् || ६-७५-३२ 
प्रदग्धकायानपरान् राक्षसान्निर्गतान् बहिः |
सहसा ह्युत्पतन्ति स्म हरयोऽथ युयुत्सवः || ६-७५-३३ 
उद्घुष्टं वानराणां च राक्षसानां च निःस्वनः |
दिशो दश समुद्रं च पृथिवीम् च व्यनादयत् || ६-७५-३४ 
विशल्यौ च महात्मानौ तावुभौ रामलक्ष्मणौ |
असम्भ्रान्तौ जगृहतुस्ते उभे धनुषी वरे || ६-७५-३५ 
ततो विस्फारयामास रामश्च धनुरुत्तमम् |
बभूव तुमुलः शब्दो राक्षसानाम् भयावहः || ६-७५-३६ 
अशोभत तदा रामो धनुर्विस्फारयन् महत् |
भगवानिव सम्क्रुद्धो भवो वेदमयं धनुः || ६-७५-३७ 
उद्गुष्टं वानराणां च राक्षसानां च निःस्वनम् |
ज्याशब्दस्तावुभौ शब्दावति रामस्य शुश्रुवे || ६-७५-३८ 
वानरोद्घुष्टशब्दश्च राक्षसानां च निःस्वनः |
ज्याशब्दश्चापि रामस्य त्रयं व्याप दिशो दसः || ६-७५-३९ 
तस्य कार्मुकनिर्मुक्तैः शरैस्तत्पुरगोपुरम् |
कैलासशृङ्गप्रतिमं विशीर्णमपतद्भुवि || ६-७५-४० 
ततो रामशरान् दृष्ट्वा विमानेषु गृहेषु च |
संनाहो राक्षसेन्द्राणां तुमुलः समपद्यत || ६-७५-४१ 
तेषां सम्नह्यमानानाम् सिम्हनादं च कुर्वताम् |
शर्वरी राक्षसेन्द्राणाम् द्रौद्रीव समपद्यत || ६-७५-४२ 
आदिष्टा वानरेन्द्रास्ते सुग्रीवेण महात्मना |
असन्नम् द्वारमासाद्य युध्यध्वं च प्लवंगमाः || ६-७५-४३
यश्च वो वितथं कुर्यात्तत्र तत्राप्युपस्थितः |
स हन्तव्योऽभिसम्प्लुत्य राजशासनदूषकः || ६-७५-४४ 
तेषु वानरमुख्येषु दीप्तोल्कोज्ज्वलपाणिषु |
स्थितेषु द्वारमाश्रित्य रावणं क्रोध आविशत् || ६-७५-४५ 
तस्य जृम्भितविक्षेपाद्व्यामिश्रा वै दिशो दश |
रूपवानिव रुद्रस्य मन्युर्गात्रेष्वदृश्यत || ६-७५-४६ 
स कुम्भं च निकुम्भं च कुम्भकर्णात्मजावुभौ |
प्रेषयामास संक्रुद्धो राक्षसैर्बहुभिः सह || ६-७५-४७ 
यूपाक्षः शोणिताक्षश्च प्रजङ्घः कम्पनस्तथा |
निर्ययुः कौम्भकर्णिभ्यां सह रावणशासनात् || ६-७५-४८ 
शशास चैव तान् सर्वान् राक्षसान् स महाबलान् |
राक्षसा गच्छताद्यैव सिम्हनादं च नादयन् || ६-७५-४९ 
ततस्तु चोदितास्तेन राक्षसा ज्वलितायुधाः |
लङ्काया निर्ययूर्वीराः प्रणदन्तः पुनः पुनः || ६-७५-५० 
रक्षसां भूषणस्थाभिर्भाभिः स्वाभिश्च सर्वशः |
चक्रुस्ते सप्रभं व्योम हरयश्चाग्निभिः सह || ६-७५-५१ 
तत्र ताराधिपस्याभा ताराणाम् भा तथैव च |
तयोराभरणाभा च ज्वलिता द्यामभासयत् || ६-७५-५२ 
चन्द्राभा भूषणाभा च ग्रहाणाम् ज्वलिता च भा |
हरिराक्षससैन्यानि भ्राजयामास सर्वतः || ६-७५-५३ 
तत्र चार्धप्रदीप्तानां गृहाणाम् सागरः पुनः |
भाभिः संसक्तसलिलश्चलोर्मिः शुशुभेऽधिकम् || ६-७५-५४ 
पताकाध्वजसम्युक्तमुत्तमासिपरश्वधम् |
भीमाश्वरथमातङ्गं नानापत्तिसमाकुलम् || ६-७५-५५
दीप्तशूलगदाखड्गप्रासतोमरकार्मुकम् |
तद्राक्षसं बलं भीमम् घोरविक्रमपौरुषम् || ६-७५-५६
ददृशे ज्वलितप्रसं किङ्किणीशतनादितम् |
हेमजालाचितभुजं व्यावेष्टितपरश्वधम् || ६-७५-५७
व्याघूर्णितमहाशस्त्रं बाणसंयुक्तकार्मुकम् |
गन्धमाल्यमधूत्सेकसंमोदितमहानिलम् || ६-७५-५८ 
घोरं शूरजनाकीर्णम् महाम्बुधरनिःस्वनम् |
तद्दृष्ट्वा बलमायातं राक्षसानां दुरासदम् || ६-७५-५९
संचचाल प्लवंगानां बलमुच्चैर्ननाद च | 
जवेनाप्लुत्य च पुनस्तद्बलं रक्षसां महत् || ६-७५-६०
अभ्ययात्प्रत्यरिबलं पतम्गा इव पावकम् | 
तेषां भुजपरामर्शव्यामृष्टपरिघाशनि || ६-७५-६१
राक्षसानां बलम् श्रेष्ठं भूयः परमशोभत | 
तत्रोन्मत्ता इवोत्पेतुर्हरयोऽथ युयुत्सवः || ६-७५-६२
तरुशैलैरभिघ्नन्तो मुष्टिभिश्च निशाचरान् | 
तथैवापततां तेषां हरीणाम् निशितैः शरैः || ६-७५-६३
शिरांसि सहसा जह्रू राक्षसा भीमविक्रमाः | 
दशनैर्हतकर्णाश्च मुष्टिभिर्भिन्नमस्तकाः || ६-७५-६४
शिलाप्रहारभग्नाङ्ग विचेरुस्तत्र राक्षसाः | 
तथैवाप्यपरे तेषां कपीनामसिभिः शितैः || ६-७५-६५
प्रवरानभितो जघ्नुर्घोररूपा निशाचराः | 
घ्नन्तमन्यं जघानान्यः पातयन्तमपातयत् || ६-७५-६६
गर्हमाणम् जगर्हन्यो दशन्तमपरोऽदशत् | 
देहीत्यन्यो ददात्यन्यो ददामीत्यपरः पुनः || ६-७५-६७
किं क्लेशयसि तिष्ठेति तत्रान्योन्यम् बभाषिरे | 
विप्रलम्भित शस्त्रं च विमुक्तकवचायुधम् || ६-७५-६८
समुद्यतमहाप्रासं यष्टिशूलासिंसम्कुलम् |
प्रावर्त महा रौद्रं युद्धम् वानररक्षसाम् || ६-७५-६९ 
वानरान् दश सप्तेति राक्षसा जघ्नराहवे |
राक्षसान् दश सप्तेति वानराश्चाभ्यपातयन् || ६-७५-७० 
विस्रस्तकेशवसनम् विमुक्तकवचध्वजम् |
बलम् राक्षसमालम्ब्य वानराः पर्यवारयन् || ६-७५-७१ 
इत्यार्षे श्रीमद्रामायणे वाल्मीकीये आदिकाव्ये युद्धकांडे पञ्चसप्ततितमः
सर्गः 
प्रवृत्ते सङ्कुले तस्मिन्घोरे वीरजनक्षये |
अङ्गदः कम्पनं वीरमाससाद रणोत्सुकः || ६-७६-१ 
आहूय सोऽङ्गदं कोपात्ताडयामास वेगितः |
गदया कम्पनः पूर्वं स चचाल भृशाहतः || ६-७६-२ 
स संज्ञां प्राप्य तेजस्वी चिक्षेप शिखरं गिरेः |
अर्दितश्च प्रहारेण कम्पनः पतितो भुवि || ६-७६-३ 
ततस्तु कम्पनं दृष्ट्वा शोणिताक्षो हतं रणे |
रथेनाभ्यपतत् क्षिप्रं तत्राङ्गदमभीतवत् || ६-७६-४ 
सोऽङ्गदं निशितैर्बाणैस्तदा विव्याध वेगितः |
शरीरदारणैस्तीक्षणैः कालाग्निसमविग्रहैः || ६-७६-५
क्षुरक्षुरप्रनाराचैर्वत्सदनैः शिलीमुखैः |
कर्णिशल्यविपाठैश्च बहुभिर्निशितैः शरैः || ६-७६-६ 
अङ्गदः प्रतिविद्धाङ्गो वालिपुत्रः प्रतापवान् |
धनुरुग्रं रथं बाणान् ममर्द तरसा बली || ६-७६-७ 
शोणिताक्षस्ततः क्षिप्रमसिचर्म समाददे |
उत्पपात तदा क्रुद्धो वेगवानविचारयन् || ६-७६-८ 
तं क्षिप्रतरमाप्लुत्य परामृश्याङ्गदो बली |
करेण तस्य तं खड्गं समाच्चिद्य ननाद च || ६-७६-९ 
तस्यांसफलके खड्गं निचखान ततोऽङ्गदः |
यज्ञोपवीतवच्चैनं चिच्चेद कपिकुञ्जरः || ६-७६-१० 
तं प्रगृह्य महाखड्गं विनद्य च पुनः पुनः |
वालिपुत्रोऽभिदुद्राव रणशीर्षं परानरीन् || ६-७६-११ 
प्रजङ्घसहितो वीरो यूपाक्षस्तु ततो बली |
रथेनाभिययौ क्रुद्धो वालिपुत्रं महाबलम् || ६-७६-१२ 
आयसीम् तु गदाम् गृह्य स वीरः कनकाङ्गदः |
शोणिताक्षः समाश्वस्य तमेवानुपपात ह || ६-७६-१३ 
प्रजङ्घस्तु महावीरो यूपाक्षसहितो बली |
गदयाभिययौ क्रुद्धो वालिपुत्रं महाबलम् || ६-७६-१४ 
तयोर्मध्ये कपिश्रेष्ठः शोणिताक्षप्रजङ्घयोः |
विशाखयोर्मध्यगतः पूर्णचन्द्र इवाबभौ || ६-७६-१५ 
अङ्गदं परिरक्षनौ मैन्दो द्विविद एव च |
तस्य तस्थतुरभ्याशे परस्परदिदृक्षया || ६-७६-१६ 
अभिपेतुर्महाकायाः प्रतियत्ता महाबलाः |
राक्षसा वानरान् रोषादसिबाणगदाधराः || ६-७६-१७ 
त्रयाणां वानरेन्द्राणाम् त्रिभिराक्षसपुम्गवैः |
संसक्तानाम् महद्युद्धमभवद्रोमहर्षणम् || ६-७६-१८ 
ते तु वृक्षान् समादाय सम्प्रचिक्षिपुराहवे |
खड्गेन प्रतिचिक्षेप तान् प्रजङ्ग महाबलः || ६-७६-१९ 
रथानश्वान् द्रुमान् शैलान् प्रतिचिक्षिपुराहवे |
शरौघैः प्रतिचिच्छेद तान्यूपाक्षो महाबलः || ६-७६-२० 
सृष्टान् द्विवदमैन्दाभ्यां द्रुमानुत्पाट्य वीर्य्वान् |
बभञ्ज गदया मद्य शोणिताक्षः प्रतापवान् || ६-७६-२१ 
उद्यम्य विपुलं खड्गं परमर्मविदारणम् |
प्रजङ्घो वालिपुत्राय अभिदुद्राव वेगितः || ६-७६-२२ 
तमभ्याशगतं दृष्ट्वा वानरेन्द्रो महाबलः |
आजघानाश्वकर्णेन द्रुमेणातिबलस्तदा || ६-७६-२३ 
बाहुं चास्य सनिस्त्रिंशमाजघान स मुष्टिना |
वालिपुत्रस्य घातेन स पपात क्षितावसिः || ६-७६-२४ 
तं दृष्ट्वा पतितं भूमौ खड्गम् मुसलसंनिभम् |
मुष्टिं संवर्तयामास वज्रकल्पं महाबलः || ६-७६-२५ 
स ललाटे महावीर्यमङ्गदं वानरर्षभम् |
आजघान महातेजाः स मुहूर्तं च्चाल ह || ६-७६-२६ 
स संज्ञाम् प्राप्य तेजस्वी वालिपुत्रः प्रतापवान् |
प्रजङ्घस्य शिरः कायात्पातयामास मुष्टिना || ६-७६-२७ 
स यूपाक्षोऽश्रुपूर्णाक्षः पितृव्ये निहते रणे |
अवरुह्य रथान् क्षिप्रं क्षीणेषुः खड्गमाददे || ६-७६-२८ 
तमापतन्तं संप्रेक्ष्य यूपाक्षं द्विविदस्त्वरन् |
आजघानोरसि क्रुद्धो जग्राह च बलाद्बली || ६-७६-२९ 
गृहीतं भ्रातरं दृष्ट्वा शोणिताक्षो महाबलम् |
आजघान महातेजा वक्षसि द्विविदं ततः || ६-७६-३० 
स ततोऽभिहतस्तेन चचाल च महाबलः |
उद्यतां च पुनस्तस्य जहार द्विविदो गदाम् || ६-७६-३१ 
एतस्मिन्नन्तरे मैन्दो द्विविदाभ्याशमागमत् |
यूपाक्षं ताडमामास तलेनोरसि वीर्यवान् || ६-७६-३२ 
तौ शोणिताक्षयूपाक्षौ प्लवम्गाभ्यां तरस्विनौ |
चक्रतुः समरे तीव्रमाकर्षोत्पाटनं भृशम् || ६-७६-३३ 
द्विविदः शोणिताक्षं तु विददार नखैर्मुखे |
निष्पिपेष च वीर्येण क्षितावाविध्य वीर्यवान् || ६-७६-३४ 
यूपाक्षमभिसंक्रुद्धो मैन्दो वानरपुंगवः |
पीडयामास बाहुभ्यां पपात स हतः क्षितौ || ६-७६-३५ 
हतप्रप्रवीरा व्यथिता राक्षसेन्द्रचमूस्तदा |
जगामाभिमुखी सा तु कुम्भकर्णात्मजो यतः || ६-७६-३६ 
आपतन्तीम् च वेगेन कुम्भस्तां सान्त्वयच्चमूम् |
अथोत्कृष्टं महावीर्यैर्लब्धलक्षैः प्लवम्गमैः || ६-७६-३७
निपातितमहावीरां दृष्ट्वा रक्षश्चमूं तदा |
कुम्भः प्रचक्रे तेजस्वी रणे कर्म सुदुष्करम् || ६-७६-३८ 
स धनुर्धन्विनां श्रेष्ठः प्रगृह्य सुसमाहितः |
मुमोचाशीविषप्रख्याञ्शरान्देहविदारणान् || ६-७६-३९ 
तस्य तच्छुशुभे भूयः सशरं धनुरुत्तमम् |
विद्युदैरावतार्चिष्मद्द्वितीयेन्द्रधनुर्यथा || ६-७६-४० 
आकर्णकृष्टमुक्तेन जघान द्विविदं तदा |
तेन हाटकपुङ्खेन पत्रिणा पत्रवाससा || ६-७६-४१ 
सहसाभिहतस्तेन विप्रमुक्तपदः स्फुरन् |
निपपाताद्रिकूटाभो विह्वलः प्लवगोत्तमः || ६-७६-४२ 
मैन्दस्तु भ्रातरं दृष्ट्वा भग्नं तत्र महाहवे |
अभिदुद्राव वेगेन प्रगृह्य महतीं शिलाम् || ६-७६-४३ 
तां शिलां तु प्रचिक्षेप राक्षसाय महाबलः |
बिभेद तां शिलां कुम्भः प्रसन्नैः पञ्चभिः शरैः || ६-७६-४४ 
सन्धाय चान्यं सुमुखं शरमाशीविषोपमम् |
आजघान महातेजा वक्षसि द्विविदाग्रजम् || ६-७६-४५ 
स तु तेन प्रहारेण मैन्दो वानरयूथपः |
मर्मण्यभिहतस्तेन पपात भुवि मूर्छितः || ६-७६-४६ 
अङ्गदो मातुलौ दृष्ट्वा पतितौ तौ महाबलौ |
अभिदुद्राव वेगेन कुम्भमुद्यतकार्मुकम् || ६-७६-४७ 
तमापतन्तं विव्याध कुम्भः पञ्चभिरायसैः |
त्रिभिश्चान्यैः शितैर्बाणैर्मातङ्गमिव तोमरैः || ६-७६-४८ 
सोऽङ्गदं विविधैर्बाणैः कुम्भो विव्याध वीर्यवान् |
अकुण्ठधारैर्निशितैस्तीक्ष्णैः कनकभूषणैः || ६-७६-४९ 
अङ्गदः प्रतिविद्धाङ्गो वालिपुत्रो न कम्पते |
शिलापादपवर्षाणि तस्य मूर्ध्नि ववर्ष ह || ६-७६-५० 
स प्रचिच्छेद तान्सर्वान्बिभेद च पुनः शिलाः |
कुम्भकर्णात्मजः श्रीमान्वालिपुत्रसमीरितान् || ६-७६-५१ 
आपतन्तं च सम्प्रेक्ष्य कुम्भो वानरयूथपम् |
भ्रुवोर्विव्याध बाणाभ्यामुल्काभ्यामिव कुञ्जरम् || ६-७६-५२ 
तस्य सुस्राव रुधिरं पिहिते चास्य लोचने |
अङ्गदः पाणिना नेत्रे पिधाय रुधिरोक्षिते || ६-७६-५३
सालमासन्नमेकेन परिजग्राह पाणिना | 
सम्पीड्योरसि सस्कन्धम् करेणाभिनिवेश्य च || ६-७६-५४
किञ्चिदभ्यवनम्यैनमुन्ममाथ महारणे | 
तमिन्द्रकेतुप्रतिमं वृक्षं मन्दरसंनिभम् || ६-७६-५५
समुत्सृजन्तं वेगेन पश्यतां सर्वरक्षसाम् | 
स चिच्छेद शितैर्बाणैः सप्तभिः कायभेदनैः || ६-७६-५६
अङ्गदो विव्यथेऽभीक्ष्णं ससाद च मुमोह च | 
अङ्गदं व्यथितं दृष्ट्वा सीदन्तमिव सागरे || ६-७६-५७
दुरासदं हरिश्रेष्ठा राघवाय न्यवेदयन् | 
रामस्तु व्यथितं श्रुत्वा वालिपुत्रं महाहवे || ६-७६-५८
व्यादिदेश हरिश्रेष्ठाञ्जाम्बवत्प्रमुखांस्ततः | 
ते तु वानरशार्दूलाः श्रुत्वा रामस्य शासनम् || ६-७६-५९
अभिपेतुः सुसङ्क्रुद्धाः कुम्भमुद्यतकार्मुकम् | 
ततो द्रुमशिलाहस्ताः कोपसंरक्तलोचनाः || ६-७६-६०
रिरक्षिषन्तोऽभ्यपतन्नङ्गदं वानरर्षभाः | 
जाम्बवांश्च सुषेणश्च वेगदर्शी च वानरः || ६-७६-६१
कुम्भकर्णात्मजं वीरं क्रुद्धाः समभिदुद्रुवुः | 
समीक्ष्यातततस्तांस्तु वानरेन्द्रान्महाबलान् || ६-७६-६२
आववार शरौघेण नगेनेव जलाशयम् | 
तस्य बाणचयं प्राप्य न शोकेरतिवर्तितुम् || ६-७६-६३
वानरेन्द्रा महात्मानो वेलामिव महोदधिः | 
तांस्तु दृष्ट्वा हरिगणाञ्शरवृष्टिभिरर्दितान् || ६-७६-६४
अङ्गदं पृष्ठतः कृत्वा भ्रातृजं प्लवगेश्वरः |
अभिदुद्राव वेगेन सुग्रीवः कुम्भमाहवे || ६-७६-६५
शैलसानु चरं नागं वेगवानिव केसरी | 
उत्पाट्य च महाशैलानश्वकर्णान्धवान्बहून् || ६-७६-६६
अन्यांश्च विविधान्वृक्षांश्चिक्षेप च महाकपिः | 
तां छादयन्तीमाकाशं वृक्षवृष्टिं दुरासदाम् || ६-७६-६७
कुम्भकर्णात्मजः श्रीमांश्चिच्छेद निशितैः शरैः | 
अभिलक्ष्येण तीव्रेण कुम्भेन निशितैः शरैः || ६-७६-६८
निर्भिद्यमानास्ते रेजुर्यथा घोरशतघ्नयः | 
द्रुमवर्षं तु तच्छिन्नं दृष्ट्वा कुम्भेन वीर्यवान् || ६-७६-६९
वानराधिपतिः श्रीमान्महासत्त्वो न विव्यथे | 
स विध्यमानः सहसा सहमानश्च ताञ्शरान् || ६-७६-७०
कुम्भस्य धनुराक्षिप्य बभञ्जेन्द्रधनुःप्रभम् | 
अवप्लुत्य ततः शीघ्रं कृत्वा कर्म सुदुष्करम् || ६-७६-७१
अब्रवीत्कुपितः कुम्भं भग्नशृङ्गमिव द्विपम् | 
निकुम्भाग्रज वीर्यं ते बाणवेगं तदद्भुतम् || ६-७६-७२
संनतिश्च प्रभावश्च तव वा रावणस्य वा | 
प्रह्रादबलिवृत्रघ्नकुबेरवरुणोपम || ६-७६-७३
एकस्त्वमनुजातोऽसि पितरं बलवत्तरः | 
त्वामेवैकं महाबाहुं शूलहस्तमरिन्दमम् || ६-७६-७४
त्रिदशा नातिवर्तन्ते जितेन्द्रियमिवाधयः |
विक्रमस्व महाबुद्धे कर्माणि मम पश्य च || ६-७६-७५ 
वरदानात्पितृव्यस्ते सहते देवदानवान् |
कुम्भकर्णस्तु वीर्येण सहते च सुरासुरान् || ६-७६-७६ 
धनुषीन्द्रजितस्तुल्यः प्रतापे रावणस्य च |
त्वमद्य रक्षसां लोके श्रेष्ठोऽसि बलवीर्यतः || ६-७६-७७ 
महाविमर्दं समरे मया सह तवाद्भुतम् |
अद्य भूतानि पश्यन्तु शक्रशम्बरयोरिव || ६-७६-७८ 
कृतमप्रतिमं कर्म दर्शितं चास्त्रकौशलम् |
पातिता हरिवीराश्च त्वयैते भीमविक्रमाः || ६-७६-७९ 
उपालम्भभयाच्चापि नासि वीर मया हतः |
कृतकर्मा परिश्रान्तो विश्रान्तः पश्य मे बलम् || ६-७६-८० 
तेन सुग्रीववाक्येन सावमानेन मानितः |
अग्नेराज्यहुतस्येव तेजस्तस्याभ्यवर्धत || ६-७६-८१ 
ततः कुम्भस्तु सुग्रीवं बाहुभ्यां जगृहे तदा |
गजाविवातमदौ निःश्वसन्तौ मुहुर्मुहुः || ६-७६-८२
अन्योन्यगात्रग्रथितौ घर्षन्तावितरेतरम् |
सधूमां मुखतो ज्वालां विसृजन्तौ परिश्रमात् || ६-७६-८३ 
तयोः पादाभिघाताच्च निमग्ना चाभवन्मही |
व्याघूर्णिततरङ्गश्च चुक्षुभे वरुणालयः || ६-७६-८४ 
ततः कुम्भं समुत्क्षिप्य सुग्रीवो लवणाम्ब्भसि |
पातयामास वेगेन दर्शयन्नुदधेस्तलम् || ६-७६-८५ 
ततः कुम्भनिपातेन जलराशिः समुत्थितः |
विन्ध्यमन्दरसंकाशो विससर्प समन्ततः|| ६-७६-८६ 
तस्य चर्म च पुस्फोट सञ्जज्ञे चास्य शोणितम् |
स च मुष्टिर्महावेगः प्रतिजघ्नेऽस्थिमण्डले || ६-७६-८७ 
तदा वेगेन तत्रासीत्तेजः प्रज्वालितं मुहुः |
वज्रनिष्पेषसञ्जातज्वाला मेरौ यथा गिरौ || ६-७६-८८ 
स तत्राभिहतस्तेन सुग्रीवो वानरर्षभः |
मुष्टिं संवर्तयामास वज्रकल्पं महाबलः || ६-७६-८९ 
अर्चिःसहस्रविकचं रविमण्डलसप्रभम् |
स मुष्टिं पातयामास कुम्भस्योरसि वीर्यवान् || ६-७६-९० 
स तु तेन प्रहरेण विह्वलो भृशपीडितः |
निपपात तदा कुम्भो गतार्चिरिव पावकः || ६-७६-९१ 
मुष्टिनाभिहतस्तेन निपपाताशु राक्षसः |
लोहिताङ्ग इवाकाशाद्दीप्तरश्मिर्यदृच्छया || ६-७६-९२ 
कुम्भस्य पततो रूपं भग्नस्योरसि मुष्टिना |
बभौ रुद्राभिपन्नस्य यथारूपं गवां पतेः || ६-७६-९३ 
तस्मिन्हते भीमपराक्रमेण |
प्लवङ्गमानामृषभेण युद्धे |
मही सशैला सवना चचाल |
भयं च रक्षांस्यधिकं विवेश || ६-७६-९४ 
इत्यार्षे श्रीमद्रामायणे वाल्मीकीये आदिकाव्ये युद्धकांडे षट्सप्ततितमः सर्गः निकुम्भो भ्रातरं दृष्ट्वा सुग्रीवेण निपातितम् |
प्रदहन्निव कोपेन वानरेन्द्रमुदैक्षत || ६-७७-१ ततः स्रग्दामसंनद्धं दत्तपञ्चाङ्गुलम् शुभम् |
आददे परिघं धीरो महेन्द्रशिखरोपमम् || ६-७७-२ हेमपट्टपरिक्षिप्तं वज्रविद्रुमभूषितम् |
यमदण्डोपमं भीमं रक्षसां भयनाशनम् || ६-७७-३ तमाविध्य महातेजाः शक्रध्वजसमौजसम् |
निननाद विवृत्तास्यो निकुम्भो भीमविक्रमः || ६-७७-४ उरोगतेन निष्केण भुजस्थैरङ्गदैरपि |
कुण्डलाभ्यां च चित्राभ्यां मालया च स चित्रया || ६-७७-५
निकुम्भो भूषणैर्भाति तेन स्म परिघेण च |
यथेन्द्रधनुषा मेघः स विद्युत्स्तनयित्नुमान् || ६-७७-६ परिघाग्रेण पुस्फोट वातग्रन्थिर्महात्मनः |
प्रजज्वाल सघोषश्च विधूम इव पावकः || ६-७७-७ नगर्या विटपावत्या गन्धर्वभवनोत्तमैः |
सताराग्रहनक्षत्रं सचन्द्रं समहाग्रहम् || ६-७७-८
निकुम्भपरिघाघूर्णं भ्रमतीव नभःस्थलम् | दुरासदश्च संजज्ञे परिघाभरणप्रभः || ६-७७-९
क्रोधेन्धनो निकुम्भाग्निर्युगान्ताग्निरिवोत्थितः | राक्षसा वानराश्चापि न शेकुः स्पन्दितुं भयात् || ६-७७-१०
हनुमांस्तु विवृत्योरस्तस्थौ प्रमुखतो बली | परिघोपमबाहुस्तु परिघं भास्करप्रभम् || ६-७७-११
बली बलवतस्तस्य पातयामास वक्षसि | स्थिरे तस्योरसि व्यूढे परिघः शतधा कृतः || ६-७७-१२
विकीर्यमाणः सहसा उल्काशतमिवाम्बरे | स तु तेन प्रहारेण विचचाल महाकपिः || ६-७७-१३
परिघेण समाधूतो यथा भूमिचलेऽचलः | स तथाभिहतस्तेन हनुमान् पवगोत्तमः || ६-७७-१४
मुष्टिं सम्वर्तयामास बलेनातिमहाबलः | तमुद्यम्य महातेजा निकुम्भोरसि वीर्यवान् || ६-७७-१५
अभिचिक्षेप वेगेन वेगवान् वायुविक्रमः | तत्र पुस्फोट वर्मास्य प्रसुस्राव च शोणितम् |
मुष्टिना तेन संजज्ञे मेघे विद्युदिवोत्थिता || ६-७७-१६ स तु तेन प्रहारेण निकुम्भो विचचाल ह |
स्वस्थश्चापि निजग्राह हनूमन्तं महाबलम् || ६-७७-१७ चुक्रुशुश्च तदा संख्ये भीमं लङ्कानिवासिनः |
निकुम्भेनोद्यतं दृष्ट्वा हनूमन्तं महाबलम् || ६-७७-१८ स तथा ह्रियमाणोऽपि हनुमांस्तेन रक्षसा |
आजघानानिलसुतो वज्रकल्पेन मुष्टिना || ६-७७-१९ आत्मानं मोक्षयित्वाथ क्षितावभ्यवपद्यत |
हनूमानुन्ममाथाशु निकुम्भं मारुतात्मजः || ६-७७-२० निक्षिप्य परमायत्तो निकुम्भं निष्पिपेष च |
उत्पत्य चास्य वेगेन पपातोरसि वेगवान् || ६-७७-२१ अथ निनदति सादिते निकुम्भे |
पवनसुतेन रणे बभूव युद्धम् |
दशरथसुतराक्षसेन्द्रसून्वो |
र्भृशतरमागतरोषयोः सुभीमम् || ६-७७-२३ व्यपेते तु जीवे निकुम्भस्य हृष्टा |
विनेदुः प्लवंगा दिशः सस्वनुश्च |
चचालेव चोर्वी पपातेव सा द्वौ |
र्बलं राक्षसानां भयम् चाविवेश || ६-७७-२४ इत्यार्षे श्रीमद्रामायणे वाल्मीकीये आदिकाव्ये युद्धकांडे सप्तसप्ततितमः सर्गः 
निकुम्भं निहतं श्रुत्वा कुम्भम् च विनिपातितम् |
रावणः परमामर्षी प्रजज्वालानलो यथा || ६-७८-१ 
नैरृतः क्रोधशोकाभ्यां द्वाभ्यां तु परिमूर्चितः |
खरपुत्र विशालाक्षं मकराक्षमचोदयत् || ६-७८-२ 
गच्छ पुत्र मयाज्ञप्तो बलेनाभिसमन्वितः |
राघवं लक्ष्मणम् चैव जहि तौ सवनौकसौ || ६-७८-३ 
तावणस्य वचः श्रुत्वा शूरमानी खरात्मजः |
बाढमित्यब्रवीद्धृष्टो मकराक्षो निशाचारम् || ६-७८-४ 
सोऽभिवाद्य दशग्रीवं कृत्वा चापि प्रदक्षिणम् |
निर्जगाम गृहाच्छुभ्राद्रावणस्याज्ञया बली || ६-७८-५ 
समीपस्थं बलाध्यक्षं खरपुत्रोऽब्रवीद्वचः |
रथमानीयतां तूर्णम् सैन्यं त्वानीयतां त्वरात् || ६-७८-६ 
तस्य तद्वचनम् श्रुत्वा बलाध्यक्षो निशाचरः |
स्यन्दनं च बलं चैव समीपं प्रत्यपादयत् || ६-७८-७ 
प्रदक्षिणं रथं कृत्वा समाहूय निशाचरः |
सूतं संचोदयामास शीग्रं वै रथ मावह || ६-७८-८ 
अथ तान् राक्षसान् सर्वान् मकराक्षोऽब्रवीदिदम् |
यूयं सर्वे प्रयुध्यध्वं पुरस्तान्मम राक्षसाः || ६-७८-९ 
अहं राक्षसराजेन रावणेन महात्मना |
आज्ञ्प्तः समरे हन्तुं रावुभौ रामल्क्ष्मणौ || ६-७८-१० 
अद्य रामं वधिष्यामि लक्ष्मणम् च निशाचराः |
शाखामृगं च सुग्रीवं वानरांश्च शरोत्तमैः || ६-७८-११ 
अद्य शूलनिपातैश्च वानराणां महाचमूम् |
प्रदहिष्यामि संप्राप्तां शुष्केन्धनमिवानलः || ६-७८-१२ 
मकराक्षस्य तच्छ्रुत्वा वचनं ते निशाचराः |
सर्वे नानायुधोपेता बलवन्तः समाहिताः || ६-७८-१३ 
ते कामरूपिणः क्रूरा दंष्ट्रिणः पिङ्गलेक्षणाः |
मातङ्ग इव नर्दन्तो ध्वस्तकेशा भयावहाः || ६-७८-१४
परिवार्य महाकाया महाकायं खरात्मजम् |
अभिजघ्नस्ततो हृष्टाश्चलयन्तो नभस्तलम् || ६-७८-१५ 
शङ्खभेरीसहस्राणामाहतानां समन्ततः |
क्ष्वेलितास्फोटितानां च तत्र महानभूत् || ६-७८-१६ 
प्रभ्रष्टोऽथ करात्तस्य प्रतोदः सारथेस्तदा |
पपात सहसा दैवाद्ध्वजस्तस्य तु रक्षसः || ६-७८-१७ 
तस्य ते रथसम्युक्ता हया विक्रमवर्जिताः |
चरणैराकुलैर्गत्वा दीनाः सास्रमुखा ययुः || ६-७८-१८ 
प्रवाति पवनस्तस्मिन् सपांसुः खरदारुणः |
निर्याणे तस्य रौद्रस्य मकराक्षस्य दुर्मतेः || ६-७८-१९ 
तानि दृष्ट्वा निमित्तानि राक्षसा वीर्यवत्तमाः |
अचिन्त्य निर्गताः सर्वे यत्र तौ रामलक्ष्मणौ || ६-७८-२० 
घनगजमहिषाङ्गतुल्यवर्णाः |
समरमुखेष्वसकृद्गदासिभिन्नाः |
अहमहमिति युद्धकौशलास्ते |
रजनिचराः परिबभ्रामुर्नदन्तः || ६-७८-२१ 
इत्यार्षे श्रीमद्रामायणे वाल्मीकीये आदिकाव्ये युद्धकांडे अष्टसप्ततितमः
सर्गः 
निर्गतं मकराक्षं ते दृष्ट्वा वानरपुंगवाः |
आप्लुत्य सहसा सर्वे योद्धुकामा व्यवस्थ्ताः || ६-७९-१ 
ततः प्रवृत्तं सुमहत्तद्युद्धं रोमहर्षणम् |
निशाचरैः प्लवंगानां देवानां दानवैरिव || ६-७९-२ 
वृक्षशूलनिपातैश्च गदापरिघपातनैः |
अन्योन्यं मर्दयन्ति स्म तदा कपिनिशाचराः || ६-७९-३ 
शक्तिखड्गगदाकुनैस्तोमरैश्च निशाचराः |
पट्टिशैर्भिन्दिपालैश्च बाणपातैः समन्ततः || ६-७९-४
पाशमुद्गरदण्डैश्च निर्गातैश्चापरैस्तथा |
कदनं कपिसिम्हानाम् चक्रुस्ते रजनीचराः || ६-७९-५ 
बाणौघैरर्दिताश्चापि खरपुत्रेण वानराः |
संभ्रान्तमनसः सर्वे दुद्रुवुर्भयपीडिताः || ६-७९-६ 
तान् दृष्ट्वा राक्षसाः सर्वे द्रवमाणान् वनौकसः |
नेदुस्ते सिंहवद्दृप्ता राक्षसा जितकाशिनः || ६-७९-७ 
विद्रवत्सु तदा तेषे वानरेषु समन्ततः |
रामस्तान्वारमायास शरवर्षेण राक्षसान् || ६-७९-८ 
वारितान् राक्षसान् दृष्ट्वा मकराक्षो निशाचरः |
कोपानलसमाविष्टो वचनं चेदमब्रवीत् || ६-७९-९ 
तिष्ठ राम मया सार्थं द्वन्द्वयुद्धं भविष्यति |
त्याजयुष्यामि ते प्राणान् धनुर्मुक्तैः शितैः शरैः || ६-७९-१० 
यत्तदा दण्डकारण्ये पितरं हतवान्मम |
तदग्रतः स्वकर्मस्थं दृष्ट्वा रोषोऽभिवर्धते || ६-७९-११ 
दह्यन्ते भृशमङ्गानि दुरात्मन्मम राघव |
यन्मयासि न दृष्टस्त्वं तस्मिन् काले महावने || ६-७९-१२ 
दिष्ट्यासि दर्मनं राम मम त्वं प्राप्तवानिह |
कांक्षितोऽसि क्षुधार्तस्य सिम्हस्येवेतरो मृगः || ६-७९-१३ 
अद्य मद्बाणवेगेन प्रेतराड्विषयं गतः |
ये त्वया निहताः शूराः सह तैश्च वसिष्यसि || ६-७९-१४ 
बहुनात्र किमुक्तेन शृणु राम वचो मम |
पश्यन्तु सकला लोकास्त्वां मां चैव रणाजिरे || ६-७९-१५ 
अस्त्रैर्वा गदया वापि बाहुभ्यां वा रणाजिरे |
अभ्यस्तं येन वा राम वर्ततां तेन वा मृधम् || ६-७९-१६ 
मकराक्षवचः श्रुत्वा रामो दशरथात्मजः |
अब्रवीत्प्रहसम् वाक्यमुत्तरोत्तरवादिनम् || ६-७९-१७ 
कत्थसे किं वृथा रक्षो बहून्यसदृशानि ते |
न रणे शक्यते जेतुं विना युद्धेन वाग्बलात् || ६-७९-१८ 
चतुर्दश सहस्राणि रक्षसां त्वत्पिता च यः |
त्रिशिरा दूषणश्चापि दण्डके निहता मया || ६-७९-१९ 
स्वाशिताश्चापि मांसेन गृध्रगोमायुवायसाः |
भविष्यन्त्यद्य वै पाप तीक्षणतुण्डनखाङ्कुराः || ६-७९-२० 
राघवेणैवमुक्तस्तु मकराक्षो महाबलः |
बाणौघानमुचत्तस्मै राघवाय रणाजिरे || ६-७९-२१ 
रान् शरान् शरवर्षेण रामश्चिच्छेद नैअधा |
निपेतुर्भुवि ते चिन्ना रुक्मपुङ्खाः सहस्रशः || ६-७९-२२ 
तद्युद्धमभवत्तत्र समेत्यान्योन्यमोजसा |
खरराक्षसपुत्रस्य सूनोर्दशरथस्य च || ६-७९-२३ 
जीमूतयोरिवाकाशे शब्दो ज्यातलयोस्तदा |
धनुर्मुक्तः स्वनोत्कृष्टः श्रूयते च रणाजिरे || ६-७९-२४ 
देवदानवगन्धर्वाः किम्नराश्च महोरगाः |
अन्तरिक्षगताः सर्वे द्रष्टुकामास्तदद्भुतम् || ६-७९-२५ 
विद्धमन्योन्यगात्रेषु द्विगुणं वर्धते बलम् |
कृतप्रतिकृतान्योन्यं कुरुतां तौ रणाजिरे || ६-७९-२६ 
राममुक्तांस्तु बाणौघान् राक्षसस्त्वच्छिनद्रणे |
रक्षोमुक्तांस्तु रामो वै नैकधा प्राच्छिनच्छरैः || ६-७९-२७ 
बाणौघवितताः सर्वा दिशश्च प्रदिशस्तथा |
संचन्ना वसुधा चव समन्तान्न प्रकाशते || ६-७९-२८ 
ततः क्रुद्धो महाबाहुर्धनुश्चिच्छेद संयुगे |
अष्टाभिरथ नाराचैः सूतं विव्याध राघवः || ६-७९-२९ 
भित्त्वा रथं शरै रामो हत्वा अश्वाअम[आतौअत् |
विरथो वसुधास्थः स मकराक्षो निशाचरः || ६-७९-३० 
तत्तिष्ठद्वसुधां रक्षः शूलं जग्राह पाणिना |
त्रासनम् सर्वभूतानां युगान्ताग्निसमप्रभम् || ६-७९-३१ 
दुरवापं महच्छूलं रुद्रदत्तं भयंकरम् |
जाज्वल्यमानमाकाशे संहारास्त्रमिवापरम् || ६-७९-३२
यं दृष्ट्वा देवताः सर्वा भयार्ता विद्रुता दिशः | 
विभ्राम्य च महच्चूलं प्रज्वलन्तं निशाचरः || ६-७९-३३
स क्रोधात्प्राहिणोत्तस्मै राघवाय महात्मने | 
तमापतन्तं ज्वलितं खरपुत्रकराच्च्युतम् || ६-७९-३४
बाणैश्चतुर्भिराकाशे शूलं च्छेद राघवः | 
स भिन्नो नैकधा शूलो दिव्यहाटकमण्डितः || ६-७९-३५
व्यशीर्यत महोल्केव रामबाणार्दितो भुवि | 
तच्छूलं निहतम् दृष्ट्वा रामेणाक्लिष्टकर्मणा || ६-७९-३६
साधुसाध्विति भूतानि व्याहरन्ति नभोगताः | 
तं दृष्ट्वा निहतं शूलं मकराक्षो निशाचरः || ६-७९-३७
मुष्टिमुद्यम्य काकुत्थ्सं तिष्ठ तिष्ठेति चाब्रवीत् | 
स तं दृष्ट्वापतन्तं तु प्रहस्य रघुनन्दनः || ६-७९-३८
पावकास्त्रं ततो रामः संदधे तु शरासने | 
तेनास्त्रेण हतं रक्षः काकुत्स्थेन तदा रणे || ६-७९-३९
सच्छिन्नहृदयं तत्र पपात च ममार च | 
दृष्ट्वा ते राक्षसाः सर्वे मकराक्षस्य पातनम् || ६-७९-४०
लङ्कामेव प्रधावन्त रामबाणभयार्दिताः | 
दशरथनृपसूनुबाणवेगै |
रजनिचरं निहतम् खरात्मजं तम् |
प्रददृशुरथ देवताः प्रहृष्टा |
गिरिमिव वज्रहतं यथा विकीर्णम् || ६-७९-४१ 
इत्यार्षे श्रीमद्रामायणे वाल्मीकीये आदिकाव्ये युद्धकाण्डे नवसप्ततितमः सर्गः 
मकराक्षंहतं श्रुत्वा रावणः समितिंजयः |
रोषेण महताविष्टो दन्तान् कटकटाय्य च || ६-८०-१
कोपितश्च तदा तत्र किं कार्यमिति चिन्तयन् |
आदिदेशाथ सम्क्रुद्धो रणायेन्द्रजितं सुतम् || ६-८०-२ 
जहि वीर महावीर्यौ भ्रातरौ रामलक्ष्मणौ |
अदृश्यो दृश्यमानो वा सर्वथा त्वं बलाधिकः || ६-८०-३ 
त्वमप्रतिमकर्माणमिन्द्रं जयसि संयुगे |
किं पुनर्मानुषौ दृष्ट्वा न वधिष्यसि संयुगे || ६-८०-४ 
तथोक्तो राक्षसेन्द्रेण प्रतिगृह्य पितुर्वचः |
यज्ञभूमौ स विधिवत् पावकं जुहवेन्द्रजित् || ६-८०-५ 
जुह्वतश्चापि तत्राग्निं रक्तोष्णीषधराः स्त्रियः |
आजग्मुस्तत्र सम्भ्रान्ता राक्षस्यो यत्र रावणिः || ६-८०-६ 
शस्त्राणि शरपत्राणि समिधो|अ अथ विभीतकाः |
लोहितानि च वासांसि स्रुवं कार्ष्णायसं तथा || ६-८०-७ 
सर्वतो|अग्निं समास्तीर्य शरपत्रैः सतोमरैः |
चागस्य सर्वकृष्णस्य गलं जग्राह जीवतः || ६-८०-८ 
सकृद्धोमसमिद्धस्य विधूमस्य महार्चिषः |
बभूवुस्तानि लिङ्गानि विजयं दर्शयन्ति च || ६-८०-९ 
प्रदक्षिणावर्तशिखस्तप्तहाटकसन्निभः |
हविस्तत्प्रतिजग्राह पावकः स्वयमुत्थितः || ६-८०-१० 
हुत्वाग्निम् तर्पयित्वाथ देवदानवराक्षसान् |
आरुरोह रथश्रेष्ठमन्तर्धानगरं शुभम् || ६-८०-११ 
स वाजिभिश्चतुर्भिस्तु बाणैस्तु निशितैर्युतः |
आरोपितमहाचापः शुशुभे स्यन्दनोत्तमः || ६-८०-१२ 
जाज्वल्यमानो वपुषा तपनीयपरिच्छदः |
मृगैश्चन्द्रार्धचन्द्रैश्च स रथः समलंकृतः || ६-८०-१३ 
जाम्बूनदमहाकम्बुर्दीप्तपावकसन्निभः |
बभूवेन्द्रजितः केतुर्वैदूर्यसमलंकृतः || ६-८०-१४ 
तेन चादित्यकल्पेन ब्रह्मस्त्रेण च पालितः |
स बभूव दुराधर्षो रावणिः सुमहाबलः || ६-८०-१५ 
सो|अभिनिर्याय नगरादिन्द्रजित्समितिञ्जयः |
हुत्वाग्निं राक्षसैर्मन्रैरन्तर्धानगतो|अब्रवीत् || ६-८०-१६ 
अद्य हत्वा रणे यौ तौ मिथ्याप्रव्रजितौ वने |
जयं पित्रे प्रदास्यामि रावणाय रणार्जितम् || ६-८०-१७ 
अद्य निर्वानरामुर्वीम् हत्वा रामं च लक्ष्मणम् |
करिष्ये परमां प्रीतिमित्युक्त्वान्तरधीयत || ६-८०-१८ 
आपपाताथ सम्क्रुद्धो दशग्रीवेण चोदितः |
तीक्षणकार्मुकनाराचैस्तीक्षणस्त्विन्द्ररिपू रणे || ६-८०-१९ 
स ददर्श महावीर्यौ नागौ त्रिशिरसाविव |
सृजन्ताविषुजालानि वीरौ वानरमध्यगौ || ६-८०-२० 
इमौ ताविति संचिन्त्य सज्यं कृत्वा च कार्मुकम् |
सन्ततानेषुधाराभिः पर्जन्य इव वृष्टिमान् || ६-८०-२१ 
स तु वैहायसं प्राप्य सरथो रामलक्ष्मणौ |
अचक्षुर्विषये तिष्ठन्विव्याध निशितैः शरैः || ६-८०-२२ 
तौ तस्य शरवेगेन परीतौ रामलक्ष्मणौ |
धनुषी सशरे कृत्वा दिव्यमस्त्रं प्रचक्रतुः || ६-८०-२३ 
प्रच्छादयन्तौ गगनम् शरजालैर्महाबलौ |
तमस्त्रैः सुरसङ्काशौ नैव पस्पर्शतुः शरैः || ६-८०-२४ 
स हि धूमान्धकारं च चक्रे प्रच्छादयन्नभः |
दिशश्चान्तर्दधे श्रीमान्नीहारतमसावृतः || ६-८०-२५ 
नैव ज्यातलनिर्घोषो न च नेमिखुरस्वनः |
शुश्रुवे चरतस्तस्य न च रूपं प्रकाशते || ६-८०-२६ 
घनान्धकारे तिमिरे शरवर्षमिवाद्भुतम् |
स ववर्ष महाबाहुर्नाराचशरवृष्टिभिः || ६-८०-२७ 
स रामं सूर्यसङ्काशैः शरैर्दत्तवरो भृशम् |
विव्याध समरे क्रुद्धः सर्वगात्रेषु रावणिः || ६-८०-२८ 
तौ हन्यमानौ नाराचैर्धाराभिरिव पर्वतौ |
हेमपुङ्खान्नरव्याघ्रौ तिग्मान्मुमुचतुः शरान् || ६-८०-२९ 
अन्तरिक्षं समासाद्य रावणिं कङ्कपत्रिणः |
निकृत्य पतगा भूमौ पेतुस्ते शोणितोक्षिताः || ६-८०-३० 
अतिमात्रं शरौघेण पीड्यमानौ नरोत्तमौ |
तानिषून्पततो भल्लैरनेकैर्निचकर्ततुः || ६-८०-३१ 
यतो हि ददृशाते तौ शरान्निपतिताञ्शितान् |
ततस्ततो दाशरथी ससृजातेऽस्त्रमुत्तमम् || ६-८०-३२ 
रावणिस्तु दिशः सर्वा रथेनातिरथः पतन् |
विव्याध तौ दाशरथी लघ्वस्त्रो निशितैः शरैः || ६-८०-३३ 
तेनातिविद्धौ तौ वीरौ रुक्मपुङ्खैः सुसंहतैः |
बभूवतुर्दाशरथी पुष्पिताविव किंशुकौ || ६-८०-३४ 
नास्य वेद गतिं कश्चिन्न च रूपं धनुः शरान् |
न चान्यद्विदितं किं चित्सूर्यस्येवाभ्रसम्प्लवे || ६-८०-३५ 
तेन विद्धाश्च हरयो निहताश्च गतासवः |
बभूवुः शतशस्तत्र पतिता धरणीतले || ६-८०-३६ 
लक्ष्मणस्तु सुसङ्क्रुद्धो भ्रातरं वाक्यमब्रवीत् |
ब्राह्ममस्त्रं प्रयोक्ष्यामि वधार्थं सर्वरक्षसाम् || ६-८०-३७ 
तमुवाच ततो रामो लक्ष्मणं शुभलक्षणम् |
नैकस्य हेतो रक्षांसि पृथिव्यां हन्तुमर्हसि || ६-८०-३८ 
अयुध्यमानं प्रच्छन्नं प्राञ्जलिं शरणागतम् |
पलायन्तं प्रमत्तं वा न त्वं हन्तुमिहार्हसि || ६-८०-३९ 
अस्यैव तु वधे यत्नं करिष्यावो महाबल |
आदेक्ष्यावो महावेगानस्त्रानाशीविषोपमान् || ६-८०-४० 
तमेनं मायिनं क्षुद्रमन्तर्हितरथं बलात् |
राक्षसं निहनिष्यन्ति दृष्ट्वा वानरयूथपाः || ६-८०-४१ 
यद्येष भूमिं विशते दिवं वा |
रसातलं वापि नभस्तलं वा |
एवं निगूढोऽपि ममास्त्रदग्धः |
पतिष्यते भूमितले गतासुः || ६-८०-४२ 
इत्येवमुक्त्वा वचनं महात्मा |
रघुप्रवीरः प्लवगर्षभैर्वृतः |
वधाय रौद्रस्य नृशंसकर्मणस् |
तदा महात्मा त्वरितं निरीक्षते || ६-८०-४३ 
इत्यार्षे श्रीमद्रामायणे वाल्मीकीये आदिकाव्ये युद्धकाण्डे अशीतितमः सर्गः 
विज्ञाय तु मनस्तस्य राघवस्य महात्मनः |
संनिवृत्याहवात्तस्मात्प्रविवेश पुरं ततः || २-८१-१ 
सोऽनुस्मृत्य वधं तेषां राक्षसानां तरस्विनाम् |
क्रोधताम्रेक्षणः शूरो निर्जगाम महाद्युतिः || २-८१-२ 
स पश्चिमेन द्वारेण निर्ययौ राक्षसैर्वृतः |
इन्द्रजित्तु महावीर्यः पौलस्त्यो देवकण्टकः || २-८१-३ 
इन्द्रजित्तु ततो दृष्ट्वा भ्रातरौ रामलक्ष्मणौ |
रणायाभ्युद्यतौ वीरौ मायां प्रादुष्करोत्तदा || २-८१-४ 
इन्द्रजित्तु रथे स्थाप्य सूतां मायामयीं तदा |
बलेन महतावृत्य तस्या वधमरोचयत् || २-८१-५ 
मोहनार्थं तु सर्वेषां बुद्धिं कृत्वा सुदुर्मतिः |
हन्तुं सीतां व्यवसितो वानराभिमुखो ययौ || २-८१-६ 
तं दृष्ट्वा त्वभिनिर्यान्तं नगर्याः काननौकसः |
उत्पेतुरभिसङ्क्रुद्धाः शिलाहस्ता युयुत्सवः || २-८१-७ 
हनूमान्पुरतस्तेषां जगाम कपिकुञ्जरः |
प्रगृह्य सुमहच्छृङ्गं पर्वतस्य दुरासदम् || २-८१-८ 
स ददर्श हतानन्दां सीताम् इन्द्रजितो रथे |
एकवेणीधरां दीनामुपवासकृशाननाम् || २-८१-९
परिक्लिष्टैकवसनाममृजां राघवप्रियाम् |
रजोमलाभ्यामालिप्तैः सर्वगात्रैर्वरस्त्रियम् || २-८१-१० 
तां निरीक्ष्य मुहूर्तं तु मैथिलीम् अध्यवस्य च |
बाष्पपर्याकुलमुखो हनूमान्व्यथितोऽभवत् || २-८१-११ 
अब्रवीत्तां तु शोकार्तां निरानन्दां तपस्विनाम् |
दृष्ट्वा रथे स्तितां सीतां राक्षसेन्द्रसुताश्रिताम् || २-८१-१२
किं समर्थितमस्येति चिन्तयन्स महाकपिः |
सह तैर्वानरश्रेष्ठैरभ्यधावत रावणिम् || २-८१-१३ 
तद्वानरबलं दृष्ट्वा रावणिः क्रोधमूर्छितः |
कृत्वा विशोकं निस्त्रिंशं मूर्ध्नि सीतां परामृशत् || २-८१-१४ 
तं स्त्रियं पश्यतां तेषां ताडयामास रावणिः |
क्रोशन्तीं राम रामेति मायया योजितां रथे || २-८१-१५ 
गृहीतमूर्धजां दृष्ट्वा हनूमान्दैन्यमागतः |
दुःखजं वारिनेत्राभ्यामुत्सृजन्मारुतात्मजः || २-८१-१६ 
ताम् दृष्ट्वा चारुसर्वाङ्गीं रामस्य महिषीं प्रियाम् |
अब्रवीत्परुषं वाक्यं क्रोधाद्रक्षोधिपात्मजम् || २-८१-१७ 
दुरात्मन्नात्मनाशाय केशपक्षे परामृशः |
ब्रह्मर्षीणां कुले जातो राक्षसीं योनिमाश्रितः || २-८१-१८ 
धिक्त्वां पापसमाचारं यस्य ते मतिरीदृशी |
नृशंसानार्य दुर्वृत्त क्षुद्र पापपराक्रम || २-८१-१९
अनार्यस्येदृशं कर्म घृणा ते नास्ति निर्घृण | 
च्युता गृहाच्च राज्याच्च रामहस्ताच्च मैथिली || २-८१-२०
किं तवैषापराद्धा हि यदेनां हिंसि निर्दय | 
सीतां च हत्वा न चिरं जीविष्यसि कथं चन || २-८१-२१
वधार्हकर्मणानेन मम हस्तगतो ह्यसि | 
ये च स्त्रीघातिनां लोका लोकवध्यैश्च कुत्सिताः || २-८१-२२
इह जीवितमुत्सृज्य प्रेत्य तान्प्रतिलप्स्यसे | 
इति ब्रुवाणो हनुमान्सायुधैर्हरिभिर्वृतः || २-८१-२३
अभ्यधावत सङ्क्रुद्धो राक्षसेन्द्रसुतं प्रति | 
आपतन्तं महावीर्यं तदनीकं वनौकसाम् || २-८१-२४
रक्षसां भीमवेगानामनीकेन न्यवारयत् | 
स तां बाणसहस्रेण विक्षोभ्य हरिवाहिनीम् || २-८१-२५
हरिश्रेष्ठं हनूमन्तमिन्द्रजित्प्रत्युवाच ह | 
सुग्रीवस्त्वं च रामश्च यन्निमित्तमिहागताः || २-८१-२६
तां हनिष्यामि वैदेहीमद्यैव तव पश्यतः | 
इमां हत्वा ततो रामं लक्ष्मणं त्वां च वानर || २-८१-२७
सुग्रीवं च वधिष्यामि तं चानार्यं विभीषणम् | 
न हन्तव्याः स्त्रियश्चेति यद्ब्रवीषि प्लवङ्गम || २-८१-२८
पीडा करममित्राणां यत्स्यात्कर्तव्यमेत तत् | 
तमेवमुक्त्वा रुदतीं सीतां मायामयीं ततः || २-८१-२९
शितधारेण खड्गेन निजघानेन्द्रजित्स्वयम् | 
यज्ञोपवीतमार्गेण छिन्ना तेन तपस्विनी || २-८१-३०
सा पृथिव्यां पृथुश्रोणी पपात प्रियदर्शना | 
तामिन्द्रजित्स्त्रियं हत्वा हनूमन्तमुवाच ह || २-८१-३१
मया रामस्य पश्येमां कोपेन च निषूदिताम् |
एषा विशस्ता वैदेही निष्फलो वः परिश्रमः || २-८१-३२ 
ततः खड्गेन महता हत्वा ताम् इन्द्रजित्स्वयम् |
हृष्टः स रथमास्थाय विननाद महास्वनम् || २-८१-३३ 
वानराः शुश्रुवुः शब्दमदूरे प्रत्यवस्थिताः |
व्यादितास्यस्य नदतस्तद्दुर्गं संश्रितस्य तु || २-८१-३४ 
तथा तु सीतां विनिहत्य दुर्मतिः |
प्रहृष्टचेताः स बभूव रावणिः |
तं हृष्टरूपं समुदीक्ष्य वानरा |
विषण्णरूपाः समभिप्रदुद्रुवुः || २-८१-३५ 
इत्यार्षे श्रीमद्रामायणे वामीकीये आदिकाव्ये युद्धकाण्डे एकाशीतितमः सर्गः 
श्रुत्वा तं भीमनिर्ह्रादं शक्राशनिसमस्वनम् |
वीक्षमाणा दिशः सर्वा दुद्रुवुर्वानरर्षभाः || ६-८२-१ 
तानुवाच ततः सर्वान्हनूमान्मारुतात्मजः |
विषण्णवदनान्दीनांस्त्रस्तान्विद्रवतः पृथक् || ६-८२-२ 
कस्माद्विषण्णवदना विद्रवध्वं प्लवङ्गमाः |
त्यक्तयुद्धसमुत्साहाः शूरत्वं क्व नु वो गतम् || ६-८२-३ 
पृष्ठतोऽनुव्रजध्वं मामग्रतो यान्तमाहवे |
शूरैरभिजनोपेतैरयुक्तं हि निवर्तितुम् || ६-८२-४ 
एवमुक्ताः सुसङ्क्रुद्धा वायुपुत्रेण धीमता |
शैलशृङ्गान्द्रुमांश्चैव जगृहुर्हृष्टमानसाः || ६-८२-५ 
अभिपेतुश्च गर्जन्तो राक्षसान्वानरर्षभाः |
परिवार्य हनूमन्तमन्वयुश्च महाहवे || ६-८२-६ 
स तैर्वानरमुख्यैस्तु हनूमान्सर्वतो वृतः |
हुताशन इवार्चिष्मानदहच्छत्रुवाहिनीम् || ६-८२-७ 
स राक्षसानां कदनं चकार सुमहाकपिः |
वृतो वानरसैन्येन कालान्तकयमोपमः || ६-८२-८ 
स तु शोकेन चाविष्टः क्रोधेन च महाकपिः |
हनूमान्रावणि रथे महतीं पातयच्छिलाम् || ६-८२-९ 
तामापतन्तीं दृष्ट्वैव रथः सारथिना तदा |
विधेयाश्व समायुक्तः सुदूरमपवाहितः || ६-८२-१० 
तमिन्द्रजितमप्राप्य रथथं सहसारथिम् |
विवेश धरणीं भित्त्वा सा शिलाव्यर्थमुद्यता || ६-८२-११ 
पतितायां शिलायां तु रक्षसां व्यथिता चमूः |
निपतन्त्या च शिलया राक्षसा मथिता भृशम् || ६-८२-१२ 
तमभ्यधावञ्शतशो नदन्तः काननौकसः |
ते द्रुमांश्च महाकाया गिरिशृङ्गाणि चोद्यताः || ६-८२-१३ 
चिक्षिपुर्द्विषतां मध्ये वानरा भीमविक्रमाः |
पृक्षशैलमहावर्षं विसृजन्तः प्लवङ्गमाः || ६-८२-१४
शत्रूणां कदनं चक्रुर्नेदुश्च विविधैः स्वनैः | 
वानरैर्तैर्महावीर्यैर्घोररूपा निशाचराः || ६-८-१५
वीर्यादभिहता वृक्षैर्व्यवेष्टन्त रणक्षितौ | 
स्वसैन्यमभिवीक्ष्याथ वानरार्दितमिन्द्रजित् || ६-८२-१६
प्रगृहीतायुधः क्रुद्धः परानभिमुखो ययौ | 
स शरौघानवसृजन्स्वसैन्येनाभिसंवृतः || ६-८२-१७
जघान कपिशार्दूलान्सुबहून्दृष्टविक्रमः | 
शूलैरशनिभिः खड्गैः पट्टसैः कूटमुद्गरैः || ६-८२-१८
ते चाप्यनुचरांस्तस्य वानरा जघ्नुराहवे | 
सस्कन्धविटपैः सालैः शिलाभिश्च महाबलैः || ६-८२-१९
हनूमान्कदनं चक्रे रक्षसां भीमकर्मणाम् | 
स निवार्य परानीकमब्रवीत्तान्वनौकसः || ६-८२-२०
हनूमान्संनिवर्तध्वं न नः साध्यमिदं बलम् | 
त्यक्त्वा प्राणान्विचेष्टन्तो राम प्रियचिकीर्षवः || ६-८२-२१
यन्निमित्तं हि युध्यामो हता सा जनकात्मजा | 
इममर्थं हि विज्ञाप्य रामं सुग्रीवमेव च || ६-८२-२२
तौ यत्प्रतिविधास्येते तत्करिष्यामहे वयम् | 
इत्युक्त्वा वानरश्रेष्ठो वारयन्सर्ववानरान् || ६-८२-२३
शनैः शनैरसन्त्रस्तः सबलः स न्यवर्तत | 
ततः प्रेक्ष्य हनूमन्तं व्रजन्तं यत्र राघवः || ६-८२-२४
स होतुकामो दुष्टात्मा गतश्चैतं निकुम्भिलाम् | 
निकुम्भिलामधिष्ठाय पावकं जुहुवे न्द्रजित् || ६-८२-२५
यज्ञभूम्यां तु विधिवत्पावकस्तेन रक्षसा |
हूयमानः प्रजज्वाल होमशोणितभुक्तदा || ६-८२-२६ 
सोऽर्चिः पिनद्धो ददृशे होमशोणिततर्पितः |
सन्ध्यागत इवादित्यः स तीव्राग्निः समुत्थितः || ६-८२-२७ 
अथेन्द्रजिद्राक्षसभूतये तु |
जुहाव हव्यं विधिना विधानवत् |
दृष्ट्वा व्यतिष्ठन्त च राक्षसास्ते |
महासमूहेषु नयानयज्ञाः || ६-८२-२८ 
इत्यार्षे श्रीमद्रामायणे वाल्मीकीये आदिकाव्ये युद्धकाण्डे द्व्यशीतितमः
सर्गः 
राघवश्चापि विपुलं तं राक्षसवनौकसाम् |
श्रुत्वा सङ्ग्रामनिर्घोषं जाम्बवन्तमुवाच ह || ६-८३-१ 
सौम्य नूनं हनुमता कृतं कर्म सुदुष्करम् |
श्रूयते हि यथा भीमः सुमहानायुधस्वनः || ६-८३-२ 
तद्गच्छ कुरु साहाय्यं स्वबलेनाभिसंवृतः |
क्षिप्रमृष्कपते तस्य कपिश्रेष्ठस्य युध्यतः || ६-८३-३ 
ऋक्षराजस्तथेत्युक्त्वा स्वेनानीकेन संवृतः |
आगच्छत्पश्चिमद्वारं हनूमान्यत्र वानरः || ६-८३-४ 
अथायान्तं हनूमन्तं ददर्शर्क्षपतिः पथि |
वानरैः कृतसङ्ग्रामैः श्वसद्भिरभिसंवृतम् || ६-८३-५ 
दृष्ट्वा पथि हनूमांश्च तदृष्कबलमुद्यतम् |
नीलमेघनिभं भीमं संनिवार्य न्यवर्तत || ६-८३-६ 
स तेन हरिसैन्येन संनिकर्षं महायशाः |
शीघ्रमागम्य रामाय दुःखितो वाक्यमब्रवीत् || ६-८३-७ 
समरे युध्यमानानामस्माकं प्रेक्षतां च सः |
जघान रुदतीं सीतामिन्द्रजिद्रावणात्मजः || ६-८३-८ 
उद्भ्रान्तचित्तस्तां दृष्ट्वा विषण्णोऽहमरिन्दम |
तदहं भवतो वृत्तं विज्ञापयितुमागतः || ६-८३-९ 
तस्य तद्वचनं श्रुत्वा राघवः शोकमूर्छितः |
निपपात तदा भूमौ छिन्नमूल इव द्रुमः || ६-८३-१० 
तं भूमौ देवसङ्काशं पतितं दृश्य राघवम् |
अभिपेतुः समुत्पत्य सर्वतः कपिसत्तमाः || ६-८३-११ 
असिञ्चन्सलिलैश्चैनं पद्मोत्पलसुगन्धिभिः |
प्रदहन्तमसह्यं च सहसाग्निमिवोत्थितम् || ६-८३-१२ 
तं लक्ष्मणोऽथ बाहुभ्यां परिष्वज्य सुदुःखितः |
उवाच राममस्वस्थं वाक्यं हेत्वर्थसंहितम् || ६-८३-१३ 
शुभे वर्त्मनि तिष्ठन्तं त्वामार्यविजितेन्द्रियम् |
अनर्थेभ्यो न शक्नोति त्रातुं धर्मो निरर्थकः || ६-८३-१४ 
भूतानां स्थावराणां च जङ्गमानां च दर्शनम् |
यथास्ति न तथा धर्मस्तेन नास्तीति मे मतिः || ६-८३-१५ 
यथैव स्थावरं व्यक्तं जङ्गमं च तथाविधम् |
नायमर्थस्तथा युक्तस्त्वद्विधो न विपद्यते || ६-८३-१६ 
यद्यधर्मो भवेद्भूतो रावणो नरकं व्रजेत् |
भवांश्च धर्मसंयुक्तो नैवं व्यसनमाप्नुयात् || ६-८३-१७ 
तस्य च व्यसनाभावाद्व्यसनं च गते त्वयि |
धर्मेणोपलभेद्धर्ममधर्मं चाप्यधर्मतः || ६-८३-१८ 
धर्मेणोपलभेद्धर्ममधर्मं चाप्यधर्मतः |
यदि धर्मेण युज्येरन्नाधर्मः प्रतिष्ठतः || ६-८६-१९
न धर्मेण वियुज्येरन्नधर्मरुचयो जनाः |
धर्मेण चरतां धर्मस्तथा चैषां फलं भवेत् || ६-८३-२० 
यस्मादर्था विवर्धन्ते येष्वधर्मः प्रतिष्ठितः |
क्लिश्यन्ते धर्मशीलाश्च तस्मादेतौ निरर्थकौ || ६-८३-२१ 
वध्यन्ते पापकर्माणो यद्यधर्मेण राघव |
वधकर्महतो धर्मः स हतः कं वधिष्यति || ६-८३-२२ 
अथ वा विहितेनायं हन्यते हन्ति वा परम् |
विधिरालिप्यते तेन न स पापेन कर्मणा || ६-८३-२३ 
अदृष्टप्रतिकारेण अव्यक्तेनासता सता |
कथं शक्यं परं प्राप्तुं धर्मेणारिविकर्शन || ६-८३-२४ 
यदि सत्स्यात्सतां मुख्य नासत्स्यात्तव किं चन |
त्वया यदीदृशं प्राप्तं तस्मात्सन्नोपपद्यते || ६-८३-२५ 
अथ वा दुर्बलः क्लीबो बलं धर्मोऽनुवर्तते |
दुर्बलो हृतमर्यादो न सेव्य इति मे मतिः || ६-८३-२६ 
बलस्य यदि चेद्धर्मो गुणभूतः पराक्रमे |
धर्ममुत्सृज्य वर्तस्व यथा धर्मे तथा बले || ६-८३-२७ 
अथ चेत्सत्यवचनं धर्मः किल परन्तप |
अनृतस्त्वय्यकरुणः किं न बद्धस्त्वया पिता || ६-८३-२८ 
यदि धर्मो भवेद्भूत अधर्मो वा परन्तप |
न स्म हत्वा मुनिं वज्री कुर्यादिज्यां शतक्रतुः || ६-८३-२९ 
अधर्मसंश्रितो धर्मो विनाशयति राघव |
सर्वमेतद्यथाकामं काकुत्स्थ कुरुते नरः || ६-८३-३० 
मम चेदं मतं तात धर्मोऽयमिति राघव |
धर्ममूलं त्वया छिन्नं राज्यमुत्सृजता तदा || ६-८३-३१ 
अर्थेभ्यो हि विवृद्धेभ्यः संवृद्धेभ्यस्ततस्ततः |
क्रियाः सर्वाः प्रवर्तन्ते पर्वतेभ्य इवापगाः || ६-८३-३२ 
अर्थेन हि वियुक्तस्य पुरुषस्याल्पतेजसः |
व्युच्छिद्यन्ते क्रियाः सर्वा ग्रीष्मे कुसरितो यथा || ६-८३-३३ 
सोऽयमर्थं परित्यज्य सुखकामः सुखैधितः |
पापमारभते कर्तुं तथा दोषः प्रवर्तते || ६-८३-३४ 
यस्यार्थास्तस्य मित्राणि यस्यार्थास्तस्य बान्धवः |
यस्यार्थाः स पुमांल्लोके यस्यार्थाः स च पण्डितः || ६-८३-३५ 
यस्यार्थाः स च विक्रान्तो यस्यार्थाः स च बुद्धिमान् |
यस्यार्थाः स महाभागो यस्यार्थाः स महागुणः || ६-८३-३६ 
अर्थस्यैते परित्यागे दोषाः प्रव्याहृता मया |
राज्यमुत्सृजता वीर येन बुद्धिस्त्वया कृता || ६-८३-३७ 
यस्यार्था धर्मकामार्थास्तस्य सर्वं प्रदक्षिणम् |
अधनेनार्थकामेन नार्थः शक्यो विचिन्वता || ६-८३-३८ 
हर्षः कामश्च दर्पश्च धर्मः क्रोधः शमो दमः |
अर्थादेतानि सर्वाणि प्रवर्तन्ते नराधिप || ६-८३-३९ 
येषां नश्यत्ययं लोकश्चरतां धर्मचारिणाम् |
तेऽर्थास्त्वयि न दृश्यन्ते दुर्दिनेषु यथा ग्रहाः || ६-८३-४० 
त्वयि प्रव्रजिते वीर गुरोश् च वचने स्थिते |
रक्षसापहृता भार्या प्राणैः प्रियतरा तव || ६-८३-४१ 
तदद्य विपुलं वीर दुःखमिन्द्रजिता कृतम् |
कर्मणा व्यपनेष्यामि तस्मादुत्तिष्ठ राघव || ६-८३-४२ 
उत्तिष्ठ नरशार्दूल दीर्घबाहो धृतव्रत |
किमात्मानं महात्मानं कृतात्मानं न बुध्यसे || ६-८३-४३ 
अयमनघ तवोदितः प्रियार्थं |
जनकसुता निधनं निरीक्ष्य रुष्टः |
सहयगजरथां सराक्षसेन्द्रां |
भृशमिषुभिर्विनिपातयामि लङ्काम् || ६-८३-४४ 
इत्यार्षे श्रीमद्रामायणे आदिकाव्ये युद्धकाण्डे त्र्यशीतितमः सर्गः 
राममाश्वासयाने तु लक्ष्मणे भ्रातृवत्सले |
निक्षिप्य गुल्मान्स्वस्थाने तत्रागच्छद्विभीषणः || ६-८४-१ 
नानाप्रहरणैर्वीरैश्चतुर्भिः सचिवैर्वृतः |
नीलाञ्जनचयाकारैर्मातङ्गैरिव यूथपः || ६-८४-२
सोऽभिगम्य महात्मानं राघवं शोकलालसं |
वानरांश्चैव ददृशे बाष्पपर्याकुलेक्षणान् || ६-८४-३ 
राघवं च महात्मानमिक्ष्वाकुकुलनन्दनम् |
ददर्श मोहमापन्नं लक्ष्मणस्याङ्कमाश्रितम् || ६-८४-४ 
व्रीडितं शोकसन्तप्तं दृष्ट्वा रामं विभीषणः |
अन्तर्दुःखेन दीनात्मा किमेतदिति सोऽब्रवीत् || ६-८४-५ 
विभीषण मुखं दृष्ट्वा सुग्रीवं तांश्च वानरान् |
उवाच लक्ष्मणो वाक्यमिदं बाष्पपरिप्लुतः || ६-८४-६ 
हतामिन्द्रजिता सीतामिह श्रुत्वैव राघवः |
हनूमद्वचनात्सौम्य ततो मोहमुपागतः || ६-८४-७ 
कथयन्तं तु सौमित्रिं संनिवार्य विभीषणः |
पुष्कलार्थमिदं वाक्यं विसंज्ञं राममब्रवीत् || ६-८४-८ 
मनुजेन्द्रार्तरूपेण यदुक्तस्त्वं हनूमता |
तदयुक्तमहं मन्ये सागरस्येव शोषणम् || ६-८४-९ 
अभिप्रायं तु जानामि रावणस्य दुरात्मनः |
सीतां प्रति महाबाहो न च घातं करिष्यति || ६-८४-१० 
याच्यमानः सुबहुशो मया हितचिकीर्षुणा |
वैदेहीमुत्सृजस्वेति न च तत्कृतवान्वचः || ६-८४-११ 
नैव साम्ना न भेदेन न दानेन कुतो युधा |
सा द्रष्टुमपि शक्येत नैव चान्येन केन चित् || ६-८४-१२ 
वानरान्मोहयित्वा तु प्रतियातः स राक्षसः |
मायामयीं महाबाहो तां विद्धि जनकात्मजाम्| ६-८४-१३ 
चैत्यं निकुम्भिलां नाम यत्र होमं करिष्यति |
हुतवानुपयातो हि देवैरपि सवासवैः || ६-८४-१४
दुराधर्षो भवत्येष सङ्ग्रामे रावणात्मजः | 
तेन मोहयता नूनमेषा माया प्रयोजिता || ६-८४-१५
विघ्नमन्विच्छता तात वानराणां पराक्रमे | 
ससैन्यास्तत्र गच्छामो यावत्तन्न समाप्यते || ६-८४-१६
त्यजेमं नरशार्दूलमिथ्या सन्तापमागतम् |
सीदते हि बलं सर्वं दृष्ट्वा त्वां शोककर्शितम् || ६-८४-१७ 
इह त्वं स्वस्थ हृदयस्तिष्ठ सत्त्वसमुच्छ्रितः |
लक्ष्मणं प्रेषयास्माभिः सह सैन्यानुकर्षिभिः || ६-८४-१८ 
एष तं नरशार्दूलो रावणिं निशितैः शरैः |
त्याजयिष्यति तत्कर्म ततो वध्यो भविष्यति || ६-८४-१९ 
तस्यैते निशितास्तीक्ष्णाः पत्रिपत्राङ्गवाजिनः |
पतत्रिण इवासौम्याः शराः पास्यन्ति शोणितम् || ६-८४-२० 
तत्सन्दिश महाबाहो लक्ष्मणं शुभलक्षणम् |
राक्षसस्य विनाशाय वज्रं वज्रधरो यथा || ६-८४-२१ 
मनुजवर न कालविप्रकर्षो |
रिपुनिधनं प्रति यत्क्षमोऽद्य कर्तुम् |
त्वमतिसृज रिपोर्वधाय बाणीम् |
असुरपुरोन्मथने यथा महेन्द्रः || ६-८४-२२ 
समाप्तकर्मा हि स राक्षसेन्द्रो |
भवत्यदृश्यः समरे सुरासुरैः |
युयुत्सता तेन समाप्तकर्मणा |
भवेत्सुराणामपि संशयो महान् || ६-८४-२३ 
इत्यार्षे श्रीमद्रामायणे आदिकाव्ये युद्धकाण्डे चतुरशीतितमः सर्गः 
तत्तस्य वचनं श्रुत्वा राघवः शोककश्मितः |
नोपधारयते व्यक्तं यदुक्तं तेन रक्षसा || ६-८५-१ 
ततो धैर्यमवष्टभ्य रामः परपुरंजयः |
विभीषणमुपासीनमुवाच कपिसंनिधौ || ६-८५-२ 
नैरृताधिपते वाक्यं यदुक्तं ते विभीषण |
भूयस्तच्छ्रोतुमिच्छामि ब्रूहि यत्ते विवक्षितम् || ६-८५-३ 
राघवस्य वचः श्रुत्वा वाक्यं वाक्यविशारदः |
यत्तत्पुनरिदं वाक्यं बभाषेऽथ विभीषणः || ६-८५-४ 
यथाज्ञप्तं महाबाहो त्वया गुल्मनिवेशनम् |
तत्तथानुष्ठितं वीर त्वद्वाक्यसमनन्तरम् || ६-८५-५ 
तान्यनीकानि सर्वाणि विभक्तानि समन्ततः |
विन्यस्ता यूथपाश्चैव यथाअन्यायं विभागशः || ६-८५-६ 
भूयस्तु मम विज्ञाप्यं तच्छृणुष्व महाप्रभो |
त्वय्यकारणसम्तप्ते सम्तप्तह्ऱिदया वयम् || ६-८५-७ 
त्यज राजन्निमं शोकं मिथ्यासंतापमागतम् |
तदियं त्यज्यतां चिन्ता शत्रुहर्षविवर्धिनी || ६-८५-८ 
उद्यमः क्रियतां वीर हर्षः समुपसेव्यताम् |
प्राप्तव्या यदि ते सीता हन्तव्याश्च निशाचराः || ६-८५-९ 
रघुनन्दन वक्ष्यामि श्रूयतां मे हितं वचः |
साध्वयं यातु सौमित्रिर्बलेन महता वृतः || ६-८५-१०
निकुम्भिलायां संप्राप्तं हन्तुं रावणिमाहवे |
धनुर्मण्डलनिर्मुक्तैराशीविषविषोपमैः || ६-८५-११ 
तेन वीरेण तपसा वरदानात्स्वयंभुवः |
अस्त्रं ब्रह्मशिरः प्राप्तं कामगाश्च तुरंगमाः || ६-८५-१२ 
स एष सह सैन्येन प्राप्तः किल निकुम्भिलाम् |
यद्युत्तिष्ठेत्कृतं कर्म हतान्सर्वांश्च विद्धि नः || ६-८५-१३ 
निकुम्भिलामसंप्राप्तमहुताग्निं च यो रिपुः |
त्वामातायिनं हन्यादिन्द्रशत्रो स ते वधः || ६-८५-१४
वरो दत्तो महाबाहो सर्वलोकेश्वरेण वै |
इत्येवं विहितो राजन्वधस्तस्यैष धीमतः || ६-८५-१५ 
वधायेन्द्रजितो राम संदिशस्व महाबल |
हते तस्मिन् हतं विद्धि रावणम् ससुहृद्गणं || ६-८५-१६ 
विभीषणवचः श्रुत्वा रामो वाक्यमथाब्रवीत् |
जानामि तस्य रौद्रस्य मायां सत्यपराक्रम || ६-८५-१७ 
स हि ब्रह्मस्त्रवित्प्राज्ञो महामायो महाबलः |
करोत्यसम्ज्ञान् संग्रामे देवान्सवरुणानपि || ६-८५-१८ 
तस्यान्तरिक्षे चरतः सरथस्य महायशः |
न गतिर्ज्ञायते वीर सूर्यस्येवाभ्रसंप्लवे || ६-८५-१९ 
राघवस्तु रिपोर्ज्ञत्वा मायावीर्यं दुरात्मनः |
लक्ष्मणं कीर्तिसंपन्नमिदं वचनमब्रवीत् || ६-८५-२० 
यद्वानरेन्द्रस्य बलं तेन सर्वेण संवृतः |
हनूमत्प्रमुखैश्चैव यूथपैः सह लक्ष्मण || ६-८५-२१
जाम्बवेनार्क्षपतिना सहसैन्येन संवृतः |
जहि तं राक्षससुतं मायाबलसमन्वितम् || ६-८५-२२ 
अयं त्वां सचिवैः सार्धं महात्मा रजनीचरः |
अभिज्ञस्तस्य मायानां पृष्ठतोऽनुगमिष्यति || ६-८५-२३ 
राघवस्य वचं श्रुत्वा लक्ष्मणः सविभीषणः |
जग्राह कार्मुकश्रेष्ठमत्यद्भुतपराक्रमः || ६-८५-२४ 
संनद्धः कवची खड्गी सशरो वामचापभृत् |
रामपादावुपस्पृश्य हृष्टः सौमित्रिरब्रवीत् || ६-८५-२५ 
अद्य मत्कार्मुकोन्मुक्ताः शरा निर्भिद्य रावणिम् |
लङ्कामभिपतिष्यन्ति हंसाः पुष्करिणीमिव || ६-८५-२६ 
अद्येव तस्य रौद्रस्य शरीरं मामकाः शराः |
विधमिष्यन्ति भित्त्वा तं महाचापगुणच्युताः || ६-८५-२७ 
एवमुक्त्वा तु वचनम् द्युतिमान् भ्रातुरग्रतः |
स रावणिवधाकाङ्क्षी लक्ष्मणस्त्वरितं ययौ || ६-८५-२८ 
सोऽभिवाद्य गुरोः पादौ कृत्वा चापि प्रदक्षिणं |
निकुम्भिलामभिययौ चैत्यं रावणिपालितम् || ६-८५-२९ 
विभीषणेन सहितो राजपुत्रः प्रतापवान् |
कृतस्वस्त्ययनो भ्रात्रा लक्ष्मणस्त्वरितो ययौ || ६-८५-३० 
वानराणाम् सास्रैस्तु हनुमान् बहुभिर्वऋतः |
विभीषणश्च सामात्यो तदा लक्ष्मणमन्वगात् || ६-८५-३१ 
महता हरिसैन्येन सवेगमभिसंवृतः |
ऋक्षराजबलं चैव ददर्श पथि विष्ठितम् || ६-८५-३२ 
स गत्वा दूरमध्वानं सौमित्रिर्मित्रनन्दनः |
राक्षसेन्द्रबलं दूरादपश्यद्व्यूहमाश्रितम् || ६-८५-३३ 
स तं प्राप्य धनुष्पाणिर्मायायोगमरिंदमः |
तस्थौ ब्रह्मविधानेन विजेतुं रघुनन्दनः || ६-८५-३४ 
विभीषणेन सहितो राजपुत्रः प्रतापवान् |
अङ्गदेन च वीरेण तथानिलसुतेन च || ६-८५-३५ 
विविधममलशस्त्रभास्वरं त |
द्ध्वजगहनं गहनं महारथैश्च |
प्रतिभयतममम्प्रमेयवेगं |
तिमिरमिव द्विषतां बलं विवेश || ६-८५-३६ 
इत्यार्षे श्रीमद्रामायणे आदिकाव्ये युद्धकाण्डे पञ्चाशीतितमः सर्गः 
अथ तस्यामवस्थायां लक्ष्मणं रावणानुजः |
परेषामहितं वाक्यमर्थसाधकमब्रवीत् || ६-८६-१ 
यदेतद्राक्षसानीकं मेघश्यामं विलोक्यते |
एतदायोध्यतां शीग्रम्ं कपिभिश्च शिलायुधैः || ६-८६-२ 
अस्यानीकस्य महतो भेदने यतलक्ष्मण |
राक्षसेन्द्रसुतोऽप्यत्र भिन्ने दृश्यो भविष्यति || ६-८६-३ 
स त्वमिन्द्राशनिप्रख्यैः शरैरवकिरन्परान् |
अभिद्रवाशु यावद्वै नैतत्कर्म समाप्यते || ६-८६-४ 
जहि वीरदुरात्मानं मायापरमधार्मिकम् |
रावणिं क्रूरकर्माणं सर्वलोकभयावहम् || ६-८६-५ 
विभीषणवचः श्रुत्वा लक्ष्मणः शुभलक्षणः |
ववर्ष शरवर्षाणि राक्षसेन्द्रसुतं प्रति || ६-८६-६ 
ऋक्षाः शाखामृगाश्चैव द्रुमाद्रिवरयोधिनः |
अभ्यधावन्त सहितास्तदनीकमवस्थितम् || ६-८६-७ 
राक्षसाश्च शितैर्बाणैरसिभिः शक्तितोमरैः |
अभ्यवर्तन्त समवरे कपिसैन्यजिघांसवः || ६-८६-८ 
स सम्प्रहारस्तुमुलः सञ्जज्ञे कपिरक्षसाम् |
शब्देन महता लङ्कां नादयन्वै समन्ततः || ६-८६-९ 
शस्त्रैर्बहुविधाकारैः शितैर्बाणैश्च पादपैः |
उद्यतैर्गिरिशृङ्गैश्च घोरैराकाशमावृतम् || ६-८६-१० 
ते राक्षसा वानरेषु विकृताननबाहवः |
निवेशयन्तः शस्त्राणि चक्रुस्ते सुमहद्भयम् || ६-८६-११ 
तथैव सकलैर्वृक्षैर्गिरिशृङ्गैश्च वानराः |
अभिजघ्नुर्निजघ्नुश्च समरे राक्षसर्षभान् || ६-८६-१२ 
ऋक्षवानरमुख्यैश्च महाकायैर्महाबलैः |
रक्षसां वध्यमानानां महद्भयमजायत || ६-८६-१३ 
स्वमनीकं विषण्णं तु श्रुत्वा शत्रुभिरर्दितम् |
उदतिष्ठत दुर्धर्षस्तत्कर्मण्यननुष्ठिते || ६-८६-१४ 
वृक्षान्धकारान्निष्क्रम्य जातक्रोधः स रावणिः |
आरुरोह रथं सज्जं पूर्वयुक्तं स राक्षसः || ६-८६-१५ 
स भीमकार्मुकशरः कृष्णाञ्जनचयोपमः |
रक्तास्यनयनः क्रूरो बभौ मृत्युरिवान्तकः || ६-८६-१६ 
दृष्ट्वैव तु रथस्थं तं पर्यवर्तत तद्बलम् |
रक्षसां भीमवेगानां लक्ष्मणेन युयुत्सताम् || ६-८६-१७ 
तस्मिन् काले तु हनुमानुद्यम्य सुदुरासदम् |
धरणीधरसङ्काशी महावृक्षमरिन्दमः || ६-८६-१८
स राक्षसानां तत्सैन्यं कालाग्निरिव निर्दहन् |
चकार बहुभिर्वृक्षैर्निःसंज्ञं युधि वानरः || ६-८६-१९ 
विध्वंसयन्तं तरसा दृष्ट्वैव पवनात्मजम् |
राक्षसानां सहस्राणि हनूमन्तमवाकिरन् || ६-८६-२० 
शितशूलधराः शूलैरसिभिश्चासिपाणयः |
शक्तिभिः शक्तिहस्ताश्च पट्टसैः पट्टसायुधाः || ६-८६-२१
परिघैश्च गदाभिश्च कुन्तैश्च शुभदर्शनैः |
शतशश्च शतघ्नीभिरायसैरपि मुद्गरैः || ६-८६-२२
घोरैः परशुभिश्चैव भिण्डिपालैश्च राक्षसाः |
मुष्टिभिर्वज्रवेगैश्च तलैरशनिसंनिभैः || ६-८६-२३
अभिजघ्नुः समासाद्य समन्तात्पर्वतोपमम् |
तेषामपि च सङ्क्रुद्धश्चकार कदनं महत् || ६-८६-२४ 
स ददर्श कपिश्रेष्ठमचलोपममिन्द्रजित् |
सूदयानममित्रघ्नममित्रान्पवनात्मजम् || ६-८६-२५ 
स सारथिमुवाचेदं याहि यत्रैष वानरः |
क्षयमेव हि नः कुर्याद्राक्षसानामुपेक्षितः || ६-८६-२६ 
इत्युक्तः सारथिस्तेन ययौ यत्र स मारुतिः |
वहन् परमदुर्धर्षं स्थितमिन्द्रजितं रथे || ६-८६-२७ 
सोऽभ्युपेत्य शरान्खड्गान्पट्टसासिपरश्वधान् |
अभ्यवर्षत दुर्धर्षः कपिमूर्ध्नि स राक्षसः || ६-८६-२८ 
तानि शस्त्राणि घोराणि प्रतिगृह्य स मारुतिः |
रोषेण महताविषो वाक्यं चेदमुवाच ह || ६-८६-२९ 
युध्यस्व यदि शूरोऽसि रावणात्मज दुर्मते |
वायुपुत्रं समासाद्य न जीवन्प्रतियास्यसि || ६-८६-३० 
बाहुभ्यां सम्प्रयुध्यस्व यदि मे द्वन्द्वमाहवे |
वेगं सहस्व दुर्बुद्धे ततस्त्वं रक्षसां वरः || ६-८६-३१ 
हनूमन्तं जिघांसन्तं समुद्यतशरासनम् |
रावणात्मजमाचष्टे लक्ष्मणाय विभीषणः || ६-८६-३२ 
यः स वासवनिर्जेता रावणस्यात्मसम्भवः |
स एष रथमास्थाय हनूमन्तं जिघांसति || ६-८६-३३ 
तमप्रतिमसंस्थानैः शरैः शत्रुविदारणैः |
जीवितान्तकरैर्घोरैः सौमित्रे रावणिं जहि || ६-८६-३४ 
इत्येवमुक्तस्तु तदा महात्मा |
विभीषणेनारिविभीषणेन |
ददर्श तं पर्वतसंनिकाशं |
रथस्थितं भीमबलं दुरासदम् || ६-८६-३५ 
इत्यार्षे श्रीमद्रामायणे आदिकाव्ये युद्धकाण्डे षड्शीतितमः सर्गः 
एवमुक्त्वा तु सौमित्रिं जातहर्षो विभीषणः |
धनुष्पाणिनमादाय त्वरमाणो जगाम सः || ८७-६-१ 
अविदूरं ततो गत्वा प्रविश्य च महद्वनम् |
दर्शयामास तत्कर्म लक्ष्मणाय विभीषणः || ८७-६-२ 
नीलजीमूतसङ्काशं न्यग्रोधं भीमदर्शनम् |
तेजस्वी रावणभ्राता लक्ष्मणाय न्यवेदयत् || ८७-६-३ 
इहोपहारं भूतानां बलवान्रावणातजः |
उपहृत्य ततः पश्चात्सङ्ग्राममभिवर्तते || ८७-६-४ 
अदृश्यः सर्वभूतानां ततो भवति राक्षसः |
निहन्ति समरे शत्रून्बध्नाति च शरोत्तमैः || ८७-६-५ 
तमप्रविष्टं न्यग्रोधं बलिनं रावणात्मजम् |
विध्वंसय शरैस्तीक्ष्णैः सरथं साश्वसारथिम् || ८७-६-६ 
तथेत्युक्त्वा महातेजाः सौमित्रिर्मित्रनन्दनः |
बभूवावस्थितस्तत्र चित्रं विस्फारयन्धनुः || ८७-६-७ 
स रथेनाग्निवर्णेन बलवान्रावणात्मजः |
इन्द्रजित्कवची खड्गी सध्वजः प्रत्यदृश्यत || ८७-६-८ 
तमुवाच महातेजाः पौलस्त्यमपराजितम् |
समाह्वये त्वां समरे सम्यग्युद्धं प्रयच्छ मे || ८७-६-९ 
एवमुक्तो महातेजा मनस्वी रावणात्मजः |
अब्रवीत्परुषं वाक्यं तत्र दृष्ट्वा विभीषणम् || ८७-६-१० 
इह त्वं जातसंवृद्धः साक्षाद्भ्राता पितुर्मम |
कथं द्रुह्यसि पुत्रस्य पितृव्यो मम राक्षस || ८७-६-११ 
न ज्ञातित्वं न सौहार्दं न जातिस्तव दुर्मते |
प्रमाणं न च सोदर्यं न धर्मो धर्मदूषण || ८७-६-१२ 
शोच्यस्त्वमसि दुर्बुद्धे निन्दनीयश्च साधुभिः |
यस्त्वं स्वजनमुत्सृज्य परभृत्यत्वमागतः || ८७-६-१३ 
नैतच्छिथिलया बुद्ध्या त्वं वेत्सि महदन्तरम् |
क्व च स्वजनसंवासः क्व च नीचपराश्रयः || ८७-६-१४ 
गुणवान्वा परजनः स्वजनो निर्गुणोऽपि वा |
निर्गुणः स्वजनः श्रेयान्यः परः पर एव सः || ८७-६-१५ 
यः स्वपक्षं परित्यज्य परपक्षं निषेवते |
स स्वपक्षे क्षयं प्राप्ते पश्चात्तैरेव हन्यते || ८७-६-१६ 
निरनुक्रोशता चेयं यादृशी ते निशाचर |
स्वजनेन त्वया शक्यं परुषं रावणानुज || ८७-६-१७ 
इत्युक्तो भ्रातृपुत्रेण प्रत्युवाच विभीषणः |
अजानन्निव मच्छीलं किं राक्षस विकत्थसे || ८७-६-१८ 
राक्षसेन्द्रसुतासाधो पारुष्यं त्यज गौरवात् |
कुले यद्यप्यहं जातो रक्षसां क्रूरकर्मणाम् || ८७-६-१९
गुणोऽयं प्रथमो नृइणां तन्मे शीलमराक्षसं | 
न रमे दारुणेनाहं न चाधर्मेण वै रमे || ८७-६-२०
भ्रात्रा विषमशीलेन कथं भ्राता निरस्यते | 
धर्मात्प्रच्युतशीलं हि पुरुषं पापनिश्चयम् || ८७-६-२१
त्वक्त्वा सुखमवाप्नोति हस्तादाशीविषं यथा | 
परस्वहरणे युक्तं परदाराभिमर्शाम् || ८७-६-२२
त्याज्यमाहुर्दुरात्मानं वेश्म प्रज्वलितं यथा | 
परस्वानां च हरणं परदाराभिमर्शनम् || ८७-६-२३
सुहृदामतिशङ्कां च त्रयो दोषाः क्षयावहाः | 
महर्षीणां वधो घोरः सर्वदेवैश्च विग्रहः || ८७-६-२४
अभिमानश्च कोपश्च वैरित्वं प्रतिकूलता |
एते दोषा मम भ्रातुर्जीवितैश्वर्यनाशनाः || ८७-६-२५
गुणान्प्रच्छादयामासुः पर्वतानिव तोयदाः | 
दोषैरेतैः परित्यक्तो मया भ्राता पिता तव || ८७-६-२६
नेयमस्ति पुरी लङ्का न च त्वं न च ते पिता | 
अतिमानी च बालश्च दुर्विनीतश्च राक्षस |
बद्धस्त्वं कालपाशेन ब्रूहि मां यद्यदिच्छसि || ८७-६-२७ 
अद्य ते व्यसनं प्राप्तं किमिह त्वं तु वक्ष्यसि |
प्रवेष्टुं न त्वया शक्यो न्यग्रोधो राक्षसाधम || ८७-६-२८ 
धर्षयित्वा तु काकुत्स्थौ न शक्यं जीवितुं त्वया |
युध्यस्व नरदेवेन लक्ष्मणेन रणे सह || ८७-६-२९
हतस्त्वं देवता कार्यं करिष्यसि यमक्षये | 
निदर्शयस्वात्मबलं समुद्यतं |
कुरुष्व सर्वायुधसायकव्ययम् |
न लक्ष्मणस्यैत्य हि बाणगोचरं |
त्वमद्य जीवन्सबलो गमिष्यसि || ८७-६-३० 
इत्यार्षे श्रीमद्रामायणे आदिकाव्ये युद्धकाण्डे सप्ताशीरितमः सर्गः 
विभीषणवचः श्रुत्वा रावणिः क्रोधमूर्चितः |
अब्रवीत् परुषं वाक्यं वेगेनाभ्युत्पपात च || ८८-६-१ 
उद्यतायुधनिस्त्रिंशो रथे सुसमलंकृते |
कालाश्वयुक्ते महति स्थितः कालान्तकोपमः || ८८-६-२
महाप्रमाणमुद्यम्य विपुलं वेगवद्दृढम् |
धनुर्भीमं परामृश्य शरांश्चामित्रशातनान् || ८८-६-३ 
तं ददर्श महेष्वासो रथस्थः समलंकृतः |
अलंकृतममित्रघ्नो राघवस्यानुजं बली || ८८-६-४ 
हनुमत्पृष्ठमारूढमुदयस्थरविप्रभम् |
उवाचैनं सुसंरब्धः सौमित्रिं सविभीषणम् || ८८-६-५
तांश्च वानरशार्दूलान् पश्यध्वं मे पराक्रमम् | 
अद्य मत्कारुमुकोत्सृष्टं शरवर्षं दुरासदम् || ८८-६-६
मुक्तं वर्षमिवाकाशे धारयिष्यथ संयुगे | 
अद्य वो मामका बाणा महाकार्मुकनिःसृताः || ८८-६-७
विधमिष्यन्ति गात्राणि तूलराशिमिवानलः | 
तीक्षणसायकनिर्भिन्नान् शूलशक्त्यृष्टितोमरैः || ८८-६-८
अद्य वो गमयिष्यामि सर्वानेन यमक्षयम् | 
सृजतः शरवर्षाणि क्षिप्रहस्तस्य संयुगे || ८८-६-९
जीमूतस्येव नदतः कः स्थास्यति ममाग्रतः | 
रात्रियुद्धे तदा पूर्वं वज्राशनिसमैः शरैः || ८८-६-१०
शायितौ स्थो मया भूमौ विसंज्ञौ सपुरस्सरौ | 
स्मृतिर्न तेऽस्ति वा मन्ये व्यक्तं यातो यमक्षयम् || ८८-६-११
आशीविषसमं क्रुद्धं यन्माम् योद्धुमुपस्थितः | 
तच्छ्रुत्वा राक्षसेन्द्रस्य गर्जितं राघवस्तदा || ८८-६-१२
अभीतवदनः क्रुद्धो रावणिं वाक्यमब्रवीत् | 
उक्तश्च दुर्गमः पारः कार्याणां राक्षस त्वया || ८८-६-१३
कार्याणां कर्मणाम् पारं यो गच्छति स बुद्धिमान् | 
स त्वमर्थस्य हीनार्थो दुरवापस्य केनचित् || ८८-६-१४
वाचा व्याहृत्य जानीषे कृतार्थोऽस्मिति दुर्मते | 
अंतर्धानगतेनाजौ यस्त्वया चरितस्तदा || ८८-६-१५
तस्कराचरितो मार्गः नैष वीरनिषेवितः | 
यथा बाणपथं प्राप्य स्थितोऽस्मि तव राक्षस || ८८-६-१६
दर्शयस्वाद्य तत्तेजो वाचा त्वं किं विकत्थसे | 
एवमुक्तो धनुर्भीमं परामृश्य महाबलः || ८८-६-१७
ससर्ज निशितान् बाणानिंद्रजित् समितिञ्जयः | 
तेन सृष्टा महावेगाः शराः सर्पविषोपमाः || ८८-६-१८
संप्राप्य लक्ष्मणं पेतुः श्वसन्त इव पन्नगाः | 
शरैरतिमहावेगै र्वेगवान् रावणात्मजः || ८८-६-१९
सौमित्रिमिन्द्रजिद्युद्धे विव्याध शुभलक्षणम् | 
स शरैरतिविद्धाङ्गो रुधिरेण समुक्षितः || ८८-६-२०
शुशुभे लक्ष्मणः श्रीमान्विधूम इव पावकः | 
इन्द्रजित्त्वात्मनः कर्म प्रसमीक्ष्याभिगम्य च || ८८-६-२१
निनद्य सुमहानादमितं वचनमब्रवीत् | 
पत्रिण शितधारास्ते शरा मत्कार्मुकच्युताः || ८८-६-२२
आदास्यन्तेऽद्य सौमित्रे जीवितं जीवितान्तकाः | 
अद्य गोमायुसंघाश्च श्येनसंघाश्च लक्ष्मण || ८८-६-२३
गृध्राश्च निपतन्तु त्वां गतासुं निहतं मया | 
क्षत्रबन्धुं सदानार्यं रामः परमदुर्मतिः || ८८-६-२४
भक्तं भ्रातरमद्यैव त्वां द्रख्यति हतं मया | 
विस्रस्तकवचं भूमौ व्यपविद्धशरासनम् || ८८-६-२५
हृतोत्तमाङ्गं सौमित्रे त्वामद्य निहतम् मया | 
इति ब्रुवाणम् संक्रुद्धं परुषं रावणात्मजम् || ८८-६-२६
हेतुमद्वाक्यमर्थज्ञो लक्ष्मणः प्रत्युवाच ह | 
वाग्बलं त्यज दुर्भद्धे क्रूरकर्मासि राक्षस || ८८-६-२७
अथ कस्माद्वदस्येतत्संपादय सुकर्मणा | 
अकृत्वा कत्थसे कर्म किमर्थमिह राक्षस || ८८-६-२८
कुरु तत्कर्म येनाहं श्रद्दध्यां तव कत्थनम् | 
अनुक्त्वा परुषं वाक्यं किंचिदप्यनवक्षिपन् || ८८-६-२९
अविकत्थन् वधिष्यामि त्वां पश्य पुरुषाधम | 
इत्युक्त्वा पञ्च नाराचानाकर्णापूरितान् शरान् || ८८-६-३०
विजघान महावेगाल्लक्ष्मणो राक्षसोरसि | 
सुपत्रवाजिता बाणा ज्वलिता इव पन्नगाः || ८८-६-३१
नैरृतोरस्यभासन्त सवितू रश्मयो यथा | 
स शरैराहतस्तेन सरोषो रावणात्मजः || ८८-६-३२
सुप्रयुक्तैस्त्रिभिर्बाणैः प्रतिविव्याध लक्ष्मणम् | 
स बभूव महाभीमो नरराक्षससिंहयोः || ८८-६-३३
विमर्दस्तुमुलो युद्धे परस्परजयैषिणोः | 
उभौ हि बलसंपन्नावुभौ विक्रमशालिनौ || ८८-६-३४
उभौ परमदुर्जेयावतुल्यबलतेजसौ | 
युयुधाते तदा वीरौ ग्रहाविव नभोगतौ || ८८-६-३५
बलवृत्राविवाभीतौ युधि तौ दुष्पृधर्षणौ | 
युयुधाते महात्मानौ तदा केसरिणाविव || ८८-६-३६
बहूनवष्^इजन्तौ हि मार्गणौघानवस्थितौ |
नरराक्षसमुख्यौ तौ प्रहृष्टावभ्ययुध्यताम् || ८८-६-३७ 
ततश्श्रान् दाशरथिः संधायामित्रकर्षणः |
ससर्ज राक्षसेन्द्रय कृद्धः सर्प इव श्वसन् || ८८-६-३८ 
तस्य ज्यातलनिर्घोषं स श्रुत्वा राक्षसाधिपः |
विवर्णवदनो भूत्वा लक्ष्मणं समुदैक्षत || ८८-६-३९ 
विषण्णवदनं दृष्ट्वा राक्षसं रावणात्मजम् |
सौमित्रिं युद्धसंयुक्तं प्रत्युवाच विभीषणः || ८८-६-४० 
निमित्तान्युपपश्यामि यान्यस्मिन् रावणात्मजे |
त्वर तेन महाबाहो भग्न एष न संशयः || ८८-६-४१ 
ततस्संधाय सौमित्रिः शरानाशीविषोपमान् |
मुमोच निशितांस्तस्मिन् सर्पानिव विषोल्बणान् || ८८-६-४२ 
शक्राशनिसमस्पर्शैर्लक्षमणेनाहतः शरैः |
मुहूर्तमभवन्मूढः सर्वसंक्षुभितेन्द्रियः || ८८-६-४३ 
उपलभ्य मुहूर्तेन संज्ञाम् प्रत्यागतेन्द्रियः |
ददर्शावस्थितं वीरमाजौ दशरथात्मजम् || ८८-६-४४ 
सोऽभिचक्राम सौमित्रिं रोषात्संरक्तलोचनः |
अब्रवीछैनमासाद्य पुनः स परुषं वचः || ८८-६-४५ 
किं न स्मरसि तद्युद्धे प्रथमे यत्पराक्रमम् |
निबद्धस्त्वं सह भ्रात्रा यदा भुवि विचेष्टसे || ८८-६-४६ 
युवां खलु महायुद्धे शक्रानिसमैः शरैः |
शायितौ प्रथमम् भूमौ विसंज्ञौ सपुरःसरौ || ८८-६-४७ 
स्मृतिर्वा नास्ति ते मन्ये व्यक्तं वा यमसादनम् |
गन्तुमिच्छसि यन्मां त्वमाधर्षयितुमिच्छसि || ८८-६-४८ 
यदि ते प्रथमे युद्धे न दृष्टो मत्पराक्रमः |
अद्य त्वां दर्शयिष्यामि तिषेदानीं व्यवस्थितः || ८८-६-४९ 
इत्युक्त्वा सप्तभिर्बाणैरभिविव्याध लक्ष्मणम् |
दशभिस्तु हनूमन्तं तीक्षणधारैः शरोत्तमैः || ८८-६-५० 
ततः शरशतेनैव सुप्रयुक्तेन वीर्यवान् |
क्रोधाद्द्विगुणसंरब्धो निर्बिभेद विभीषणम् || ८८-६-५१ 
तद्दृष्ट्वेन्द्रजिता कर्म कृतं रामानुजस्तदा |
अचिन्तयित्वा प्रहसन्नैतत्किंचिदिति ब्रुवन् || ८८-६-५२
मुमोच च शरान् घोरान् संगृह्य नरपुंगवः |
अभीतवदनः क्रुद्धो रावनिं लक्ष्मणो युधि || ८८-६-५३ 
नैवं रणगताः शूराः प्रहरन्ति निशाचर |
लघुवश्चाल्पवीर्याश्च शरा हीमे सुखास्तव || ८८-६-५४ 
नैवं शूरास्तु युध्यन्ते समरे जयकांक्षिणः |
इत्येवं तं ब्रुवन् धन्वी शरैरभिववर्ष ह || ८८-६-५५ 
तस्य बाणैः सुविध्वस्तं कवचं काञ्चनं महत् |
व्यशीर्यत रथोपस्थे ताराजालमिवाम्बरात् || ८८-६-५६ 
विधूतवर्मा नाराचैर्बभूव स कृतव्रणः |
इन्द्रजित्समरे वीरः प्रत्यूषे भानुमानिव || ८८-६-५७ 
ततः शरसहस्रेण संक्रुद्धो रावणात्मजः |
बिभेद समरे वीरो लक्ष्मणं भीमविद्रमः || ८८-६-५८ 
व्यशीर्यत महद्दिव्यं कवचम् लक्ष्मणस्य तु |
कृतप्रतिकृतान्योन्यं बभूवतुरभिद्रुतौ || ८८-६-५९ 
अभीक्षणम् निःश्वसन्तौ तौ युध्येतां तुमुलं युधि |
शरसंकृत्तसर्वाङ्गौ सर्वतो रुधिरोक्षितौ || ८८-६-६० 
सुदीर्घकालं तौ वीरावन्योन्यं निशितैः शरैः |
ततक्षतुर्महत्मानौ रणकर्मविशारदौ || ८८-६-६१ 
बभूवतुश्चात्मजये यतौ भीमपराक्रमौ |
तौ शरौघै स्तथाकीर्णौ निकृत्तकवचध्वजौ || ८८-६-६२
सृजन्तौ रुधिरं चोष्णं जलं प्रस्रवणाविव | 
शरवर्षं ततो घोरं मुञ्चतोर्भीमनिःस्वनम् || ८८-६-६३
सासारयोरिवाकाशे नीलयोः कालेमेघयोः |
तयोरथ महान् कालो व्यतीयाद्युध्यमानयोः || ८८-६-६४
न च तौ युद्धवैमुख्यं श्रमं चाप्युपजग्मतुः | 
अस्त्राण्यस्त्रविदां श्रेष्ठौ दर्शयन्त् पुनः पुनः || ८८-६-६५
शरानुच्चावचाकारानन्तरिक्षे बबन्धतुः | 
व्यपेतदोषमस्यन्तौ लघु चित्रं च सुष्ठु च || ८८-६-६६
उभौ तु तुमुलं घोरं चक्रतुर्नरराक्षसौ | 
तयोः पृथक् पृथग्भीमः शुश्रुवे तुमुलः स्वनः || ८८-६-६७
सुघोरयोर्निःस्वनतोर्गगने मेघयोरिव | 
तयोः स भ्राजते शब्दस्तथा समरयत्तयोः || ८८-६-६८
सुघोरयोर्निःस्वनतोर्गगने मेघयोरिव | 
सुवर्णपुङ्खैर्नाराचैर्बलवन्तौ कृतव्रणौ || ८८-६-६९
प्रसुस्रुवाते रुधिरं कीर्तिमन्तौ जये धृतौ | 
ते गात्रयोर्निपतिता रुक्मपुङ्खाः शरा युधि || ८८-६-७०
असृग्दिग्धा विनिष्पेतुर्विविशुर्धरणीतलम् | 
अन्ये सुनिशितैः शस्त्रैराकाशे संजघट्टिरे || ८८-६-७१
बभञ्जुश्चिच्छिदुश्चैव तयोर्बाणाः सहस्रशः | 
स बभूव रणे घोरस्तयोर्बाणमयश्चयः || ८८-६-७२
अग्निभ्यामिव दीप्ताभ्यां सत्रे कुशमयश्चयः | 
तयोः कृतव्रणौ देहौ शुशुभाते महात्मनोः || ८८-६-७३
सुपुष्पाविव निष्पत्रौ वने किंशुकशाल्मली | 
चक्रतुस्तुमुलं घोरं संनिपातं मुहुर्मुहुः || ८८-६-७४
इन्द्रजिल्लक्ष्मणश्चैव परस्परजयैषिणौ | 
लक्ष्मणो रावणिं युद्धे रावणिश्चापि लक्ष्मणम् || ८८-६-७५
अन्योन्यं तावभिघ्नन्तौ न श्रमं प्रतिपद्यताम् | 
बाणजालैः शरीरस्थैरवगाढैस्तरस्विनौ || ८८-६-७६
शुशुभाते महाविर्यौ प्ररूढाविव पर्वतौ | 
ततो रुधिरस्तिक्तानि संवृतानि शरैर्भृशम् || ८८-६-७७
बभ्राजुः सर्वगात्राणि ज्वलन्त इव पावकाः | 
तयोरथ महान् कालो व्यतीयाद्युध्यमानयोः || ८८-६-७८
न च तौ युद्धवैमुख्यं श्रमं चाप्यभिजग्मतुः | 
अथ समरपरिश्रमं निहन्तुं |
समरमुखेष्वजितस्य लक्ष्मणस्य |
प्रियहितमुपपादयन्महात्मा |
समरमु पेत्य विभीषणोऽवतस्थे || ८८-६-७९ 
इतार्षे श्रीमद्रामायणे आदिकाव्ये युद्धकाण्डे अष्टाशीतितमः सर्गः 
युध्यमानौ ततो दृष्ट्वा प्रसक्तौ नरराक्षसौ |
प्रभिन्नाविव मातङ्गौ परस्परजयैषिणौ || ८९-६-१
तयोर्युद्धं द्रुष्टौकामो वरचापधरो बली |
शूरः स रावणभ्राता तस्थौ संग्राममूर्धनि || ८९-६-२ 
ततो विस्फारयामास महद्धनुरवस्थितः |
उत्ससर्ज च तीक्षणाग्रान् राक्षसेषु महाशरान् || ८९-६-३ 
ते शराः शिखिसंस्पर्शा निपतन्तस्समाहिताः |
राक्षसान् दारयामासुर्वज्रा इव महागिरीन् || ८९-६-४ 
विभीषणस्यानुचरास्तेपि शूलासिपट्टिशैः |
चिछिदुः समरे वीरान् राक्षसान् राक्षसोत्तमाः || ८९-६-५ 
राक्षसैस्त्रैः परिवृतः स तदा तु विभीषणः |
बभौ मध्य प्रधृष्टानाम् कलभानामिव द्विपः || ८९-६-६ 
ततप्सं चोदमानो वै हरीन् रक्षोवधप्रियान् |
उवाच वचनं काले कालज्ञो रक्षसां वरः || ८९-६-७ 
एकोऽयं राक्षसेन्द्रस्य परायणमवस्थितः |
एतच्छेषं बलं तस्य किं तिष्ठित हरीश्वराः || ८९-६-८ 
अस्मिंश्च निहते पापे राक्षसे रणमूर्धनि |
रावणम् वर्जयित्वा तु शेषमस्य बलं हतम् || ८९-६-९ 
प्रहस्तो निहतो वीरो निकुम्भश्च महाबलः |
कुम्भकर्णश्च कुम्भश्च धूम्राक्षश्च निशाचरः || ८९-६-१०
जम्बुमाली महामाली तीक्षणवेगोऽशनिप्रभः |
सुप्तग्नो यज्ञकोपश्च वज्रदंष्ट्रस्च राक्षसः || ८९-६-११
सिम्ह्रादी विकटोऽरिघ्नस्तपनो मंद एव च |
प्रघासः प्रघसश्चैव प्रजङ्घो जङ्घ एव च || ८९-६-१२
अग्निकेतुश्च दुर्धर्षो रश्मिकेतुश्च वीर्यवान् |
विद्युज्जिह्वो द्विजिह्वश्च सूर्यशत्रुश्च राक्षसः || ८९-६-१३
अकम्पनः सुपार्श्वश्च चक्रमाली च राक्षसः |
कम्पनः सत्त्ववनौ तौ देवान्तकनरान्तकौ || ८९-६-१४ 
एतान्निहत्यातिबलान् बहून् राक्षससत्तमान् |
बाहुभ्यां सागरं तीर्त्वा लङ्घ्यतां गोष्पदं लघु || ८९-६-१५ 
एतावदिह शेषं वो जेतव्यमिह वानराः |
हताः सर्वे समागम्य राक्षसा बलदर्पिताः || ८९-६-१६ 
अयुक्तं निधनं कर्तुं पुत्रस्य जनितुर्मम |
घृणामपास्य रामार्थे निहन्यां भ्रातुरात्मजम् || ८९-६-१७ 
हन्तुकामस्य मे बाष्पं चक्षुश् चैव निरुध्यते |
तदेवैष महाबाहुर्लक्ष्मणः शमयिष्यति || ८९-६-१८
वानरा घ्नन्तुं सम्भूय भृत्यानस्य समीपगान् | 
इति तेनातियशसा राक्षसेनाभिचोदिताः || ८९-६-१९
वानरेन्द्रा जहृषिरे लाङ्गलानि च विव्यधुः | 
ततस्ते कपिशार्दूलाः क्ष्वेडन्तश्च मुहुर्मुहुः || ८९-६-२०
मुमुचुर्विविधान्नादान्मेघान्दृष्ट्वेव बर्हिणः | 
जाम्बवानपि तैः सर्वैः स्वयूथैरभिसंवृतः || ८९-६-२१
अश्मभिस्ताडयामास नखैर्दन्तैश्च राक्षसान् | 
निघ्नन्तमृक्षाधिपतिं राक्षसास्ते महाबलाः || ८९-६-२२
परिवव्रुर्भयं त्यक्त्वा तमनेकविधायुधाः | 
शरैः परशुभिस्तीक्ष्णैः पट्टसैर्यष्टितोमरैः || ८९-६-२३
जाम्बवन्तं मृधे जघ्नुर्निघ्नन्तं राक्षसीं चमूम् | 
स सम्प्रहारस्तुमुलः सञ्जज्ञे कपिराक्षसाम् || ८९-६-२४
देवासुराणां क्रुद्धानां यथा भीमो महास्वनः | 
हनूमानपि सङ्क्रुद्धः सालमुत्पाट्य पर्वतात् || ८९-६-२५
स लक्ष्मणं स्वयं पृष्ठादवरोप्य महामनाः |
रक्षसां कदनं चक्रे समासाद्य सहस्रशः || ८९-६-२६ 
स दत्त्वा तुमुलं युद्धं पितृव्यस्येन्द्रजिद्युधि || ८९-६-२७
लक्ष्मणं परवीरघ्नं पुनरेवाभ्यधावत | 
तौ प्रयुद्धौ तदा वीरौ मृधे लक्ष्मणराक्षसौ |
शरौघानभिवर्षन्तौ जघ्नतुस्तौ परस्परम् || ८९-६-२८ 
अभीक्ष्णमन्तर्दधतुः शरजालैर्महाबलौ |
चन्द्रादित्याविवोष्णान्ते यथा मेघैस्तरस्विनौ || ८९-६-२९ 
न ह्यादानं न सन्धानं धनुषो वा परिग्रहः |
न विप्रमोक्षो बाणानां न विकर्षो न विग्रहः || ८९-६-३०
न मुष्टिप्रतिसन्धानं न लक्ष्यप्रतिपादनम् |
अदृश्यत तयोस्तत्र युध्यतोः पाणिलाघवात् || ८९-६-३१ 
चापवेगप्रमुक्तैश्च बाणजालैः समन्ततः |
अन्तरिक्षेऽभिसञ्चन्ने न रूपाणि चकाशिरे || ८९-६-३२ 
लक्ष्मणो रावणिं प्राप्य रावणिश्चापि लक्ष्मणम् |
अव्यवस्था भवत्युग्रा ताभ्यामन्योन्यविग्रहे || ८९-६-३३ 
ताभ्यामुभाभ्यां तरसा प्रसृष्टैर्विशिखैः शितैः |
निरन्तरमिवाकाशं बभूव तमसा वृतम् || ८९-६-३४ 
तैः परद्भिश्च बहुभिस्तयोः शरशतैः शितैः |
दिशश्च प्रदिशश्चैव बभूवुः शरसंकुलाः || ८९-६-३५ 
तमसा पिहितं सर्वमासीद्भीमतरं महत् |
न तदानीइ|म् ववौ वायुर्न जज्वाल च पावकः || ८९-६-३६
रुधिरौघ महानद्यः प्रावर्तन्त सहस्रशः | 
क्रव्यादा दारुणा वाग्भिश्चिक्षिपुर्भीमनिःस्वनान् || ८९-६-३७
न तदानीम् ववौ वायुर्न च जज्वाल पावकः | 
स्वस्त्यस्तु लोकेभ्य इति जजल्पश्च महर्षयः || ८९-६-३८
सम्पेतुश्चात्र सम्प्राप्ता गन्धर्वाः सह चारणैः | 
अथ राक्षससिंहस्य कृष्णान्कनकभूषणान् || ८९-६-३९
शरैश्चतुर्भिः सौमित्रिर्विव्याध चतुरो हयान् | 
ततोऽपरेण भल्लेन सूतस्य विचरिष्यतः || ८९-६-४०
संपूर्णायतमुक्तेन सुपत्रेण सुवर्चसा |
महेन्द्राशनिकल्पेन सूतस्य विचरिष्यतः || ८९-६-४१
स तेन बाणाशनिना तलशब्दानुनादिना |
लाघवाद्राघवः श्रीमाञ्शिरः कायादपाहरत् || ८९-६-४२ 
स यन्तरि महातेजा हते मन्दोदरीसुतः |
स्वयं सारथ्यमकरोत्पुनश्च धनुर्स्पृशत् || ८९-६-४३ 
तदद्भुतमभूत्तत्र सामर्थ्यं पश्यतां युधि |
हयेषु व्यग्रहस्तं तं विव्याध निशितैः शरैः || ८९-६-४४
धनुष्यथ पुनर्व्यग्रे हयेषु मुमुचे शरान् | 
चिद्रेषु तेषु बाणौघैर्विचरन्तमभीतवत् || ८९-६-४५
अर्दयामास समरे सौमित्रिः शीग्रकृत्तमः | 
निहतं सारथिं दृष्ट्वा समरे रावणात्मजः || ८९-६-४६
प्रजहौ समरोद्धर्षं विषण्णः स बभूव ह | 
विषण्णवदनं दृष्ट्वा राक्षसं हरियूथपाः || ८९-६-४७
ततः परमसंहृष्टो लक्ष्मणं चाभ्यपूजयन् | 
ततः प्रमाथी शरभो रभसो गन्धमादनः || ८९-६-४८
अमृष्यमाणाश्चात्वारश्चक्रुर्वेगं हरीश्वराः | 
ते चास्य हयमुख्येषु तूर्णमुत्पत्य वानराः || ८९-६-४९
चतुर्षु सुमहावीर्या निपेतुर्भीमविक्रमाः | 
तेषामधिष्ठितानां तैर्वानरैः पर्वतोपमैः || ८९-६-५०
मुखेभ्यो रुधिरं व्यक्तं हयानां समवर्तत | 
ते निहत्य हयांस्तस्य प्रमथ्य च महारथम् || ८९-६-५१
पुनरुत्पत्य वेगेन तस्थुर्लक्ष्मणपार्श्वतः |
स हताश्वादवप्लुत्य रथान्मथितसारथेः || ८९-६-५२ 
स हताश्वादवप्लुत्य रथान्मथितसारथिः |
शरवर्षेण सौमित्रिमभ्यधावत रावणि || ८९-६-५३ 
ततो महेन्द्रप्रतिमंह्स लक्ष्मणः |
पदातिनं तं निशितैः शरोत्तमैः |
सृजन्तमादौ निशिताञ्शरोत्तमान्
भृशं तदा बाणगणैर्न्यवारयत् || ८९-६-५४ 
इत्यार्षे श्रीमद्रामायणे आदिकाव्ये युद्धकाण्डे एकोननवतितमः सर्गः 
स हताश्वो महातेजा भूमौ तिष्ठन्निशाचरः |
इन्द्रजित्परमक्रुद्धः सम्प्रजज्वाल तेजसा || ९०-६-१ 
तौ धन्विनौ जिघांसन्तावन्योन्यमिषुभिर्भृशम् |
विजयेनाभिनिष्क्रान्तौ वने गजवृषाविव || ९०-६-२ 
निबर्हयन्तश्चान्योन्यं ते राक्षसवनौकसः |
भर्तारं न जहुर्युद्धे सम्पतन्तस्ततस्ततः || ९०-६-३ 
ततस्तान् राक्षसान् सर्वान् हर्षयन् रावणात्मजः |
स्तुवानो हर्षमाणश्च इदं वचनमब्रवीत् || ९०-६-४ 
तमसा बहुलेनेमाः संसक्ताः सर्वतो दिशः |
नेह विज्ञायते स्वो वा परो वा राक्षसोत्तमाः || ९०-६-५ 
धृष्टं भवन्तो युध्यन्तु हरीणां मोहनाय वै |
अहं तु रथमास्थाय आगमिष्यामि संयुगे || ९०-६-६ 
तथा भवन्तः कुर्वन्तु यथेमे हि वनौकसः |
न युध्येयुर्दुरात्मानः प्रविष्टे नगरं मयि || ९०-६-७ 
इत्युक्त्वा रावणसुतो वञ्चयित्वा वनौकसः |
प्रविवेश पुरीं लङ्काम् रथहेतोरमित्रह || ९०-६-८ 
स रथं भूषयित्वाथ रुचिरं हे मभूषितम् |
प्रासासिशरसंयुक्तं युक्तं परमवाजिभिः || ९०-६-९
अधिष्ठितं हयज्ञेन सूतेनाप्तोपदेशिना |
आरुरोह महातेजा रावणिः समितिंजयः || ९०-६-१० 
स राक्षस्गणैर्मुख्यैर्वृतो मन्दोदरीसुतः |
निर्ययौ नगराद्वीरः कृतान्तबलचोदितः || ९०-६-११ 
सोऽभिनिष्क्रम्य नगरादिन्द्रजित्परवीरह |
अभ्ययाज्जवनैरश्वैर्लक्ष्मणं सविभीषणम् || ९०-६-१२ 
ततो रथस्थमालोक्य सौमित्री रावणात्मजम् |
नानराश्च महावीर्या राक्षसश्च विभीषणः || ९०-६-१३
विस्मयं परमं जग्मुर्लाघवात्तस्य धीमतः | 
रावणिश्चापि संक्रुद्धो रणे वानरयूथपान् || ९०-६-१४
पातयामास बाणौघैः शतशोऽथ् सहस्रशः | 
स मण्डलीकृतधनू रावणिः समितिंजयः || ९०-६-१५
हरीनभ्यहनत्क्रुद्धः परं लाघवमास्थितः | 
ते वध्यमाना हरयो नाराचैर्भीमविक्रमाः || ९०-६-१६
सौमित्रिं शरणम् प्राप्तः प्रजापतिमिव प्रजाः | 
ततः समरकोपेन ज्वलितो रघुनन्दनः || ९०-६-१७
चिच्छेद कार्मुकं तस्य दर्शयन् पाणिलाघवम् | 
सोऽन्य्त्कार्मुकमादाय सज्जं चक्रे त्वरन्निव || ९०-६-१८
तदप्यस्य त्रिभिर्बाणैर्लक्ष्मणो निरकृन्तत | 
अथनं चिन्नधन्वानमाशीविषविषोपमैः || ९०-६-१९
विव्याधोरसि सौमित्री रावणिं पञ्चभिः शरैः | 
ते तस्य कायं इर्भिद्य महाकार्मुकनिःसृताः || ९०-६-२०
निपेतुर्धरणीं बाणा रक्ता इव महोरगाः | 
स च्छिन्नधन्वा रुधिरं वमन् वक्त्रेण रावणिः || ९०-६-२१
जग्राह कार्मुकश्रेष्ठं दृढज्यं बलवत्तरम् | 
स लक्ष्मणं समुद्दिश्य परं लाघवमास्थितः |
ववर्ष शरवर्षाणि वर्षाणीव पुरन्दरः || || ९०-६-२२ 
मुक्तमिन्द्रजिता तत्तु शरवर्षमरिन्दमः |
अवारयदसम्भ्रान्तो लक्ष्मणः सुदुरासदम् || ९०-६-२३ 
संदर्शयामास तदा रावणिं रघुनन्दनः || ९०-६-२४
असंभ्रान्तो महातेजास्तदद्भुतमिवाभवत् | 
ततस्तान् राक्षसान् सर्वांस्त्रिभिरेकैक महावे || ९०-६-२५
अविध्यत्परमक्रुद्धः शीघ्रास्त्रं सम्प्रदर्शयन् |
राक्षसेन्द्रसुतं चापि बाणौघैः समताडयत् || ९०-६-२६ 
सोऽतिविद्धो बलवता शत्रुणा शत्रुघातिना |
असक्तं प्रेषयामास लक्ष्मणाय बहून् शरान् || ९०-६-२७ 
तानप्राप्तान् शितैर्बाणैश्चिच्छेद परवीरह |
सारथेरस्य च रणे रथिनो रघुसत्तमः || ९०-६-२८
शोरो जहार धर्मात्मा भल्लेनानतपर्वणा | 
असूतास्ते हयास्तत्र रथमूहुरविक्लबाः || ९०-६-२९
मण्डलान्यभिधावन्तस्तदद्भुतमिवाभवत् | 
अमर्षवशमापन्नः सौमित्रिर्दृढविक्रमः || ९०-६-३०
प्रत्यविद्ध्यद्धयांस्तस्य शरैर्वित्रासयन् रणे | 
अमर्षमाणस्तत्कर्म रावणस्य सुतो रणे || ९०-६-३१
विव्याध दशभिर्बाणैः सौमित्रिं तममर्षणम् | 
ते तस्य वज्रप्रतिमाः शराः सर्पविषोपमाः || ९०-६-३२
विलयं जग्मुरागत्य कवचं काञ्चनप्रभम् | 
अभेद्यकचनं मत्वा लक्ष्मणं रावणात्मजः || ९०-६-३३
ललाटे लक्ष्मणं बाणैः सुपुङ्खैस्त्रिभिरिन्द्रजित् |
अविध्यत्परमक्रुद्धः शीघ्रमस्त्रं प्रदर्शयन् || ९०-६-३४ 
तैः पृषत्कैर्ललाटस्थैः शुशुभे रघुनन्दनः |
रणाग्रे समरश्लाघी त्रिशृङ्ग इव पर्वतः || ९०-६-३५ 
स तथाप्यर्दितो बाणै राक्षसेन महामृधे |
तमाशु प्रतिविव्याध लक्ष्मणः पनभिः शरैः || ९०-६-३६
विकृष्येन्द्रजितो युद्धे वदने शुभकुण्डले | 
लक्ष्मणेन्द्रजितौ वीरौ महाबलशरासनौ || ९०-६-३७
अन्योन्यं जघ्नतुर्बाणैर्विशिखैर्भीमविक्रमौ | 
ततह् शोणितदिग्धाङ्गौ लक्ष्मणेन्द्रजितावुभौ || ९०-६-३८
रणे तौ राजतुर्वीरौ पुष्पिताविव किंशुकौ | 
तौ परस्परमभ्येत्य सर्वगात्रेषु धन्विनौ || ९०-६-३९
घोरैर्विव्यधतुर्बाणैः कृतभावावुभौ जये | 
ततः समरकोपेन संवृतो रावणात्मजः || ९०-६-४०
विभीषणं त्रिभिर्बाणैर्विव्याध वदने शुभे | 
अयोमुखस्त्रिभिर्विद्ध्वा राक्षसेन्द्रं विभीषणम् || ९०-६-४१
एकैकेनाभिविव्याध तान्सर्वान् हरियूथपान् | 
तस्मै दृढतरं क्रुद्धो हताश्वाय विभीषणः || ९०-६-४२
विभीषणो महातेजा रावणेः स दुरात्मनः | 
स हताश्वात्समाप्लुत्य रथान्मथिरसारथिः || ९०-६-४३
अथ शक्तिं महातेजाः पितृव्याय मुमोच ह | 
तामापतन्तीं संप्रेक्ष्य सुमित्रानन्दवर्धनः || ९०-६-४४
चिच्छेद निशितै र्बाणैर्दशधापातयद्भुवि | 
तस्मै दृढतनुः क्रुद्धो हताश्वाय विभीषणः || ९०-६-४५
वज्रस्पर्शसमान्पञ्च ससर्जोरसि मार्गणान् | 
ते तस्य कायं निर्भिद्य रुक्मपुङ्खा निमित्तगाः || ९०-६-४६
बभूवुर्लोहितादिग्धा रक्टा इव महोरगाः | 
स पितृव्यस्य सङ्क्रुद्ध इन्द्रजिच्छरमाददे || ९०-६-४७
उत्तमं रक्षसां मध्ये यमदत्तं महाबलः | 
तं समीक्ष्य महातेजा महेषुं तेन संहितम् || ९०-६-४८
लक्ष्मणोऽप्याददे बाणमन्यं भीमपराक्रमः | 
कुबेरेण स्वयं स्वप्ने यद्दत्तममितात्मना || ९०-६-४९
दुर्जयं दुर्विषह्यं च सेन्द्रैरपि सुरासुरैः | 
तयोस्तु धनुषी श्रेष्ठे बाहुभिः परिघोपमैः || ९०-६-५०
विकृष्यमाणे बलवत् क्रौञ्चविव चुकूजतुः | 
ताभ्यां तौ धनुषि श्रेष्ठे संहितौ सायकोत्तमौ || ९०-६-५१
विकृष्यमाणौ वीराभ्यां भृशं जज्वलतुः श्रिया | 
तौ भासयन्तावाकाशं धनुर्भ्यां विशिखौ च्युतौ || ९०-६-५२
मुखेन मुखमाहत्य संनिपेततुरोजसा | 
संनिपातस्तयोश्चासीच्छरयोर्घोररूपयोः || ९०-६-५३
सधूमविस्फुलिङ्गश्च तज्जोऽग्निर्दारुणोऽभवत् | 
तौ महाग्रहसङ्काशावन्योन्यं संनिपत्य च || ९०-६-५४
सङ्ग्रामे शतधा यातौ मेदिन्यां विनिपेततुः | 
शरौ प्रतिहतौ दृष्ट्वा तावुभौ रणमूर्धनि || ९०-६-५५
व्रीडितो जातरोषौ च लक्ष्मणेन्द्रजितौ तदा | 
स संरब्धस्तु सौमित्रिरस्त्रं वारुणमाददे || ९०-६-५६
रौद्रं महेद्रजिद्युद्धे व्यसृजद्युधि विष्ठितः | 
तेन तद्विहतं शस्त्रं वारुणम् परमाद्भुतम् || ९०-६-५७
ततः क्रुद्धो महातेजा इन्द्रजित्समितिंजयः |
अग्नेयं संदधे दीप्तं स लोकं संक्षिपन्निव || ९०-६-५८ 
सौरेणास्त्रेण तद्वीरो लक्ष्मणः पर्यवारयत् |
अस्त्रं निवारितं दृष्ट्वा रावणिः क्रोधमूर्चितः || ९०-६-५९
आददे निशितं बाणमासुरं शत्रुदारणम् | 
तस्माच्चापाद्विनिष्पेतुर्भास्वराः कूटमुद्गराः || ९०-६-६०
शूलानि च भुशुण्ड्यश्च गदाः खड्गाः परश्वधाः | 
तद्दृष्ट्वा लक्ष्मणः संख्ये घोरमस्त्रं सुदारुणम् || ९०-६-६१
अवार्यं सर्वभूतानां सर्वशस्त्रविदारणम् |
माहेश्वरेण द्युतिमांस्तदस्त्रं प्रत्यवारयत् || ९०-६-६२ 
तयोः समभवद्युद्धमद्भुतं रोमहर्षणम् |
गगनस्थानि भूतानि लक्ष्मणं पर्यवारयन् || ९०-६-६३ 
भैरवाभिरुते भीमे युद्धे वानरराक्षसाम् |
भूतैर्बहुभिराकाशं विस्मितैरावृतं बभौ || ९०-६-६४ 
ऋषयः पितरो देवा गन्धर्वा गरुणोरगाः |
शतक्रतुं पुरस्कृत्य ररक्षुर्लक्ष्मणं रणे || ९०-६-६५ 
अथान्यं मार्गणश्रेष्ठं सन्दधे रावणानुजः |
हुताशनसमस्पर्शं रावणात्मजदारुणम् || ९०-६-६६ 
सुपत्रमनुवृत्ताङ्गं सुपर्वाणं सुसंस्थितम् |
सुवर्णविकृतं वीरः शरीरान्तकरं शरम् || ९०-६-६७
दुरावारं दुर्विषहं राक्षसानां भयावहम् |
आशीविषविषप्रख्यं देवसङ्घैः समर्चितम् || ९०-६-६८ 
येन शक्रो महातेजा दानवानजयत्प्रभुः |
पुरा देवासुरे युद्धे वीर्यवान्हरिवाहनः || ९०-६-६९ 
तदैन्द्रमस्त्रं सौमित्रिः संयुगेष्वपराजितम् |
शरश्रेष्ठं धनुः श्रेष्ठे विकर्षन्निदमिब्रवीत् || ९०-६-७०
लक्ष्मीवान् लक्ष्मणो वाक्यमर्थसाधकमात्मनः | 
धर्मात्मा सत्यसन्धश्च रामो दाशरथिर्यदि || ९०-६-७१
पौरुषे चाप्रतिद्वन्द्वस्तदेनं जहि रावणिम् | 
इत्युक्त्वा बाणमाकर्णं विकृष्य तमजिह्मगम् || ९०-६-७२
लक्ष्मणः समरे वीरः ससर्जेन्द्रजितं प्रति | 
ऐन्द्रास्त्रेण समायुज्य लक्ष्मणः परवीरहा || ९०-६-७३
तच्छिरः सशिरस्त्राणं श्रीमज्ज्वलितकुण्डलम् |
प्रमथ्येन्द्रजितः कायात्पपात धरणीतले || ९०-६-७४ 
तद्राक्षसतनूजस्य छिन्नस्कन्धं शिरो महत् |
तपनीयनिभं भूमौ ददृशे रुधिरोक्षितम् || ९०-६-७५ 
हतस्तु निपपाताशु धरण्यां रावणात्मजः |
कवची सशिरस्त्राणो विध्वस्तः सशरासनः || ९०-६-७६ 
चुक्रुशुस्ते ततः सर्वे वानराः सविभीषणाः |
हृष्यन्तो निहते तस्मिन्देवा वृत्रवधे यथा || ९०-६-७७ 
अथान्तरिक्षे देवानामृषीणां च महात्मनाम् |
जज्ञेऽथ जयसंनादो गन्धर्वाप्सरसाम् अपि || ९०-६-७८ 
पतितं समभिज्ञाय राक्षसी सा महाचमूः |
वध्यमाना दिशो भेजे हरिभिर्जितकाशिभिः || ९०-६-७९ 
वनरैर्वध्यमानास्ते शस्त्राण्युत्सृज्य राक्षसाः |
लङ्कामभिमुखाः सर्वे नष्टसंज्ञाः प्रधाविताः || ९०-६-८० 
दुद्रुवुर्बहुधा भीता राक्षसाः शतशो दिशः |
त्यक्त्वा प्रहरणान्सर्वे पट्टसासिपरश्वधान् || ९०-६-८१ 
के चिल्लङ्कां परित्रस्ताः प्रविष्टा वानरार्दिताः |
समुद्रे पतिताः के चित्के चित्पर्वतमाश्रिताः || ९०-६-८२ 
हतमिन्द्रजितं दृष्ट्वा शयानं समरक्षितौ |
राक्षसानां सहस्रेषु न कश्चित्प्रत्यदृश्यत || ९०-६-८३ 
यथास्तं गत आदित्ये नावतिष्ठन्ति रश्मयः |
तथा तस्मिन्निपतिते राक्षसास्ते गता दिशः || ९०-६-८४ 
शान्तरक्ष्मिरिवादित्यो निर्वाण इव पावकः |
स बभूव महातेजा व्यपास्त गतजीवितः || ९०-६-८५ 
प्रशान्तपीडा बहुलो विनष्टारिः प्रहर्षवान् |
बभूव लोकः पतिते राक्षसेन्द्रसुते तदा || ९०-६-८६ 
हर्षं च शक्रो भगवान्सह सर्वैः सुरर्षभैः |
जगाम निहते तस्मिन्राक्षसे पापकर्मणि || ९०-६-८७ 
आकाशे चापि देवानां शुश्रुवे दुन्दुभिस्वनः |
नृत्यद्भिरप्सरोभिश्च गन्धर्वैश्च महात्मभिः || ९०-६-८८ 
ववर्षुः पुष्पवर्षाणि तदद्भुतमिवाभवत् |
प्रशशंसुर्हते तस्मिन् राक्षसे क्रूरकर्मणि || ९०-६-८९ 
शुद्धा आपो नभश्चैव जहृषुर्दैत्यदानवाः |
आजग्मुः पतिते तस्मिन्सर्वलोकभयावहे || ९०-६-९० 
ऊचुश्च सहिताः सर्वे देवगन्धर्वदानवाः |
विज्वराः शान्तकलुषा ब्राह्मणा विचरन्त्विति || ९०-६-९१ 
ततोऽभ्यनन्दन्संहृष्टाः समरे हरियुथपाः |
तमप्रतिबलं दृष्ट्वा हतं नैरृतपुङ्गवम् || ९०-६-९२ 
विभीषणो हनुमांश्च जाम्बवांश्चर्क्षयुथपः |
विजयेनाभिनन्दन्तस्तुष्टुवुश्चापि लक्ष्मणम् || ९०-६-९३ 
क्ष्वेडन्तश्च नदन्तश्च गर्जन्तश्च प्लवङ्गमाः |
लब्धलक्षा रघुसुतं परिवार्योपतस्थिरे || ९०-६-९४ 
लाङ्गुलानि प्रविध्यन्तः स्फोटयन्तश्च वानराः |
लक्ष्मणो जयतीत्येवं वाक्यं व्यश्रावयंस्तदा || ९०-६-९५ 
अन्योन्यं च समाश्लिष्य कपयो हृष्टमानसाः |
चक्रुरुच्चावचगुणा राघवाश्रयजाः कथाः || ९०-६-९६ 
तदसुकरमथाभिवीक्ष्य हृष्टाः |
प्रियसुहृदो युधि लक्ष्मणस्य कर्म |
परममुपलभन्मनःप्रहर्षं |
विनिहतमिन्द्ररिपुं निशम्य देवाः || ९०-६-९७ 
इत्यार्षे श्रीमद्रामायणे आदिकाव्ये युद्धकाण्डे नवतितमः सर्गः 
रुधिरक्लिन्नगात्रस्तु लक्ष्मणः शुभलक्षणः |
बभूव हृष्टस्तं हत्वा शक्रजेतारमाहवे || ९१-६-१ 
ततः स जाम्बवन्तं च हनूमन्तं च वीर्यवान् |
संनिवर्त्य महातेजास्तांश्च सर्वान्वनौकसः || ९१-६-२
आजगाम ततः शीघ्रं यत्र सुग्रीवराघवौ |
विभीषणमवष्टभ्य हनूमन्तं च लक्ष्मणः || ९१-६-३ 
ततो राममभिक्रम्य सौमित्रिरभिवाद्य च |
तस्थौ भ्रातृसमीपस्थः शक्रस्येन्द्रानुजो यथा || ९१-६-४ 
निष्ठनन्निव चागत्य राघवाय महात्मने |
आचचक्षे तदा वीरो घोरमिन्द्रजितो वधम् || ९१-६-५ 
रावणस्तु शिरश्छिन्नं लक्ष्मणेन महात्मना |
न्यवेदयत रामाय तदा हृष्टो विभीषणः || ९१-६-६ 
श्रुत्वैव तु महावीर्यो लक्ष्मणेनेन्द्रजिद्वधम् |
प्रहर्षमतुलं लेभे वाक्यं चेदमुवाच ह || ९१-६-७ 
साधु लक्ष्मण तुष्टोऽस्मि कर्म चासुकरं कृतम् |
रावणेर्हि विनाशेन जितमित्युपधारय || ९१-६-८ 
स तं शिरस्युपाघ्राय लक्ष्मणं कीर्तिवर्धनम् |
लज्जमानं बलात्स्नेहादङ्कमारोप्य वीर्यवान् || ९१-६-९
उपवेश्य तमुत्सङ्गे परिष्वज्यावपीडितम् |
भ्रातरं लक्ष्मणं स्निग्धं पुनः पुनरुदैक्षत || ९१-६-१० 
शल्यसंपीडितं शस्तं निःश्वसन्तं तु लक्ष्मणम् |
रामस्तु दुःखसंतप्तं तं तु निःश्वासपीडितम् || ९१-६-११
मूर्ध्नि चैनमुपाघ्राय भूयः संस्पृश्य च त्वरन् |
उवाच लक्ष्मणं वाक्यमाश्वास्य पुरुषर्षभः || ९१-६-१२ 
कृतं परमकल्याणं कर्म दुष्करकारिणा |
अद्य मन्ये हते पुत्रे रावणम् निहतं युधि || ९१-६-१३ 
अद्याहं विजया शत्रौ हते तस्मिन् दुरात्मनि |
रावणस्य नृशंसस्य दिष्ट्या वीर त्वया रणे || ९१-६-१४
चिन्नो हि दक्षिणो बाहुः स हि तस्य व्यपाश्रयः |
विभीषणहनूमद्भ्यां कृतं कर्म महद्रणे || ९१-६-१५ 
अहोरात्रैस्त्रिभिर्वीरः कथंचिद्विनिपातितः |
निरमित्रः कृतोऽस्म्यद्य निर्यास्यति हि रावणः || ९१-६-१६
बलव्यूहेन महता श्रुत्वा पुत्रं निपातितम् | 
तं पुत्रवधसन्तप्तं निर्यान्तं राक्षसाधिपम् || ९१-६-१७
बलेनावृत्य महता निहनिष्यामि दुर्जयम् | 
त्वया लक्ष्मण नाथेन सीता च पृथिवी च मे || ९१-६-१८
न दुष्प्रापा हते त्वद्य शक्रजेतरि चाहवे | 
स तं भ्रातरमाश्वास्य पारिष्वज्य च राघवः || ९१-६-१९
रामः सुषेणं मुदितः समाभाष्येदमब्रवीत् | 
सशल्योऽयं महाप्राज्ञः सौमित्रिर्मित्रवत्सलः || ९१-६-२०
यथा भवति सुस्वस्थस्तथा त्वं समुपाचर | 
विशल्यः क्रियतां क्षिप्रं सौमित्रिः सविभीषणः || ९१-६-२१
कृष वानरसैन्यानां शूराणां द्रुमयोधिनाम् |
ये चान्येऽत्र च युध्यन्तः सशल्या व्रणिनस्तथा || ९१-६-२२
तेऽपि सर्वे प्रयत्नेन क्रियन्तां सुखिनस्त्वया | 
एवमुक्तः स रामेण महात्मा हरियूथपः || ९१-६-२३
लक्ष्मणाय ददौ नस्तः सुषेणः परमौषधम् | 
स तस्य गन्धमाघ्राय विशल्यः समपद्यत || ९१-६-२४
तदा निर्वेदनश्चैव संरूढव्रण एव च | 
विभीषण मुखानां च सुहृदां राघवाज्ञया || ९१-६-२५
सर्ववानरमुख्यानां चिकित्सां स तदाकरोत् | 
ततः प्रकृतिमापन्नो हृतशल्यो गतव्यथः || ९१-६-२६
सौमित्रिर्मुदितस्तत्र क्षणेन विगतज्वरः | 
तथैव रामः प्लवगाधिपस्तदा |
विभीषणश्चर्क्षपतिश्च जाम्बवान् |
अवेक्ष्य सौमित्रिमरोगमुत्थितं |
मुदा ससैन्यः सुचिरं जहर्षिरे || ९१-६-२७ 
अपूजयत्कर्म स लक्ष्मणस्य |
सुदुष्करं दाशरथिर्महात्मा |
बभूव हृष्टा युधि वानरेन्द्रो |
निशम्य तं शक्रजितं निपातितम् || ९१-६-२८ 
इत्यार्षे श्र्रिमद्रामायणे आदिकाव्ये युद्धकाण्डे एकनवतितमः सर्गः 
ततः पौलस्त्य सचिवाः श्रुत्वा चेन्द्रजितं हतम् |
आचचक्षुरभिज्ञाय दशग्रीवाय सव्यथाः || ९२-६-१ 
युद्धे हतो महाराज लक्ष्मणेन तवात्मजः |
विभीषणसहायेन मिषतां नो महाद्युते || ९२-६-२ 
शूरः शूरेण संगम्य संयुगेष्वपराजितः |
लक्ष्णनेन हतः शूरः पुत्रस्ते विबुधेन्द्रजित् || ९२-६-३
गतः स परमान् लोकान् शरैः संताप्य् लक्ष्मणम् | 
स तं प्रतिभयं श्रुत्वा वधं पुत्रस्य दारुणम् || ९२-६-४
घोरमिन्द्रजितः सङ्ख्ये कश्मलं प्राविशन्महत् | 
उपलभ्य चिरात्संज्ञां राजा राक्षसपुङ्गवः || ९२-६-५
पुत्रशोकाकुलो दीनो विललापाकुलेन्द्रियः | 
हा राक्षसचमूमुख्य मम वत्स महारथ || ९२-६-६
जित्वेन्द्रं कथमद्य त्वं लक्ष्मणस्य वशं गतः | 
ननु त्वमिषुभिः क्रुद्धो भिन्द्याः कालान्तकावपि || ९२-६-७
मन्दरस्यापि शृङ्गाणि किं पुनर्लक्ष्मणं रणे | 
अद्य वैवस्वतो राजा भूयो बहुमतो मम || ९२-६-८
येनाद्य त्वं महाबाहो संयुक्तः कालधर्मणा | 
एष पन्थाः सुयोधानां सर्वामरगणेष्वपि || ९२-६-९
यः कृते हन्यते भर्तुः स पुमान् स्वर्गमृच्छति | 
अद्य देवगणाः सर्वे लोकपालास्तथर्षयः || ९२-६-१०
हतमिन्द्रजितं दृष्ट्वा सुखं स्वप्स्यन्ति निर्भयाः | 
अद्य लोकास्त्रयः कृत्स्नाः पृथिवी च सकानना || ९२-६-११
एकेनेन्द्रजिता हीना शूण्येव प्रतिभाति मे | 
अद्य नैरृतकन्यायां श्रोष्याम्यन्तःपुरे रवम् || ९२-६-१२
करेणुसङ्घस्य यथा निनादं गिरिगह्वरे | 
यौवराज्यं च लङ्कां च रक्षांसि च परन्तप || ९२-६-१३
मातरं मां च भार्यां च क्व गतोऽसि विहाय नः | 
मम नाम त्वया वीर गतस्य यमसादनम् || ९२-६-१४
प्रेतकार्याणि कार्याणि विपरीते हि वर्तसे | 
स त्वं जीवति सुग्रीवे लक्ष्मणे च राघवे || ९२-६-१५
मम शल्यमनुद्धृत्य क्व गतोऽसि विहाय नः | 
एवमादिविलापार्तं रावणं राक्षसाधिपम् || ९२-६-१६
आविवेश महान्कोपः पुत्रव्यसनसम्भवः | 
प्रकृत्या कोपनं ह्येनं पुत्रस्य पुनराधयः || ९२-६-१७
दीप्तं संदीपयामासुर्घर्मेऽर्कमिव रश्मयः | 
ललाटे भुकुटीभिश्च संगताभिर्व्यरोचत || ९२-६-१८
यगान्ते सहनक्त्रस्तु महोर्मिभिरिवोदधिः | 
कोपाद्विजृम्भमाणस्य वक्त्रद्व्यक्तमिव ज्वलन् || ९२-६-१९
उत्पपात सधूमाग्निर्वृत्रस्य वदनादिव | 
स पुत्रवधसंतप्तः शूरः क्रोधवशं गतः || ९२-६-२०
समीक्ष्य रावणो बुद्ध्या वैदेह्या रोचयद्वधम् | 
तस्य प्रकृत्या रक्ते च रक्ते क्रोधाग्निनापि च || ९२-६-२१
रावणस्य महाघोरे दीप्ते नेत्रे बभूवतुः | 
घोरं प्रकृत्या रूपं तत्तस्य क्रोधाग्निमूर्छितम् || ९२-६-२२
बभूव रूपं रुद्रस्य क्रुद्धस्येव दुरासदम् | 
तस्य क्रुद्धस्य नेत्राभ्यां प्रापतन्नस्रबिन्दवः || ९२-६-२३
दीप्ताभ्यामिव दीपाभ्यां सार्चिषः स्नेहबिन्दवः | 
दन्तान्विदशतस्तस्य श्रूयते दशनस्वनः || ९२-६-२४
यन्त्रस्यावेष्ट्यमानस्य महतो दानवैरिव | 
कालाग्निरिव संक्रुद्धो यां यां दिशमवैक्षत || ९२-६-२५
तस्यां तस्यां भयत्रस्ता राक्षसाः संनिलिल्यिरे | 
तमन्तकमिव क्रुद्धं चराचरचिखादिषुम् || ९२-६-२६
वीक्षमाणं दिशः सर्वा राक्षसा नोपचक्रमुः | 
ततः परमसंक्रुद्धो रावणो राक्षसाधिपः || ९२-६-२७
अब्रवीद्रक्षसां मध्ये संस्तम्भयिषुराहवे | 
मया वर्षसहस्राणि चरित्वा परमं तपः || ९२-६-२८
तेषु तेष्ववकाशेषु स्वयम्भूः परितोषितः | 
तस्यैव तपसो व्युष्ट्या प्रसादाच्च स्वयम्भुवः || ९२-६-२९
नासुरेभ्यो न देवेभ्यो भयं मम कदा चन | 
कवचं ब्रह्मदत्तं मे यदादित्यसमप्रभम् || ९२-६-३०
देवासुरविमर्देषु न भिन्नं वज्रशक्तिभिः | 
तेन मामद्य संयुक्तं रथस्थमिह संयुगे || ९२-६-३१
प्रतीयात्कोऽद्य मामाजौ साक्षादपि पुरन्दरः | 
यत्तदाभिप्रसन्नेन सशरं कार्मुकं महत् || ९२-६-३२
देवासुरविमर्देषु मम दत्तं स्वयम्भुवा |
अद्य तूर्यशतैर्भीमं धनुरुत्थाप्यतां मम || ९२-६-३३
रामलक्ष्मणयोरेव वधाय परमाहवे | 
स पुत्रवधसन्तप्तः शूरः क्रोधवशं गतः || ९२-६-३४
समीक्ष्य रावणो बुद्ध्या सीतां हन्तुं व्यवस्यत | 
प्रत्यवेक्ष्य तु ताम्राक्षः सुघोरो घोरदर्शनान् || ९२-६-३५
दीनो दीनस्वरान्सर्वांस्तानुवाच निशाचरान् | 
मायया मम वत्सेन वंचनार्थं वनौकसाम् || ९२-६-३६
किं चिदेव हतं तत्र सीतेयमिति दर्शितम् | 
तदिदं तथ्यमेवाहं करिष्ये प्रियमात्मनः || ९२-६-३७
वैदेहीं नाशयिष्यामि क्षत्रबन्धुमनुव्रताम् |
इत्येवमुक्त्वा सचिवान्खड्गमाशु परामृशत् || ९२-६-३८ 
उत्प्लुत्य गुणसम्पन्नं विमलाम्बरवर्चसं |
निष्पपात स वेगेन सभायाः सचिवैर्वृतः || ९२-६-३९
रावणः पुत्रशोकेन भृशमाकुलचेतनः |
संक्रुद्धः खड्गमादाय सहसा यत्र मैथिली || ९२-६-४० 
व्रजन्तं राक्षसं प्रेक्ष्य सिंहनादं विचुक्रुशुः |
ऊचुश्चान्योन्यमालिङ्ग्य संक्रुद्धं प्रेक्ष्य राक्षसाः || ९२-६-४१ 
अद्यैनं तावुभौ दृष्ट्वा भ्रातरौ प्रव्यथिष्यतः |
लोकपाला हि चत्वारः क्रुद्धेनानेन तर्जिताः || ९२-६-४२
बहवः शत्रवश्चान्ये संयुगेष्वभिपातिताः | 
त्रिषु लोकेषु रत्नानि भुङ्क्ते चाहृत्य रावणः || ९२-६-४३
विक्रमे च बले चैव नास्त्यस्य सदृशो भुवि | 
तेषां संजल्पमानानामशोकवनिकां गताम् || ९२-६-४४
अभिदुद्राव वैदेहीं रावणः क्रोधमूर्छितः | 
वार्यमाणः सुसंक्रुद्धः सुहृद्भिर्हितबुद्धिभिः || ९२-६-४५
अभ्यधावत संक्रुद्धः खे ग्रहो रोहिणीम् इव | 
मैथिली रक्ष्यमाणा तु राक्षसीभिरनिन्दिता || ९२-६-४६
ददर्श राक्षसं क्रुद्धं निस्त्रिंशवरधारिणम् | 
तं निशाम्य सनिस्त्रिंशं व्यथिता जनकात्मजा || ९२-६-४७
निवार्यमाणं बहुशः सुहृद्भिरनिवर्तिनम् | 
सीता दुःखसमाविष्टा विलपन्तीदमब्रवीत् || ९२-६-४८
यथायं मामभिक्रुद्धः समभिद्रवति स्वयम् |
वधिष्यति सनाथां मामनाथामिव दुर्मतिः || ९२-६-४९ 
बहुशश्चोदयामास भर्तारं मामनुव्रताम् |
भार्या भव रमस्येति प्रत्याख्यातो ध्रुवं मया || ९२-६-५०
सोऽयं मामनुपस्थानाद् व्यक्तं नैराश्यमागतः |
क्रोधमोहसमाविष्टो व्यक्तं मां हन्तुमुद्यतः || ९२-६-५१ 
अथ वा तौ नरव्याघ्रौ भ्रातरौ रामलक्ष्मणौ |
मन्निमित्तमनार्येण समरेऽद्य निपातितौ || ९२-६-५२ 
भैरवो हि महान्नादो राक्षसानां श्रुतो मया |
बहूनामिह हृष्टानां तथा विक्रोशतां प्रियम् || ९२-६-५३ 
अहो धिन्मन्निमित्तोऽयं विनाशो राजपुत्रयोः |
अथवा पुत्रशोकेन अहत्वा रामलक्ष्मणौ || ९२-६-५४
विधमिष्यति मां रौद्रो राक्षसः पापनिश्चयः | 
हनूमतो हि तद्वाक्यं न कृतं क्षुद्रया मया || ९२-६-५५
यद्यहं तस्य पृष्ठेन तदायासमनिन्दिता |
नाद्यैवमनुशोचेयं भर्तुरंकगता सती || ९२-६-५६ 
मन्ये तु हृदयं तस्याः कौसल्यायाः फलिष्यति |
एकपुत्रा यदा पुत्रं विनष्टं श्रोष्यते युधि || ९२-६-५७ 
सा हि जन्म च बाल्यं च यौवनं च महात्मनः |
धर्मकार्याणि रूपं च रुदती संस्रमिष्यति || ९२-६-५८ 
निराशा निहते पुत्रे दत्त्वा श्राद्धमचेतना |
अग्निमारोक्ष्यते नूनमपो वापि प्रवेक्ष्यति || ९२-६-५९ 
धिगस्तु कुब्जामसतीं मन्थरां पापनिश्चयाम् |
यन्निमित्तमिदं दुःखं कौसल्या प्रतिपत्स्यते || ९२-६-६० 
इत्येवं मैथिलीं दृष्ट्वा विलपन्तीं तपस्विनीम् |
रोहिणीमिव चन्द्रेण विना ग्रहवशं गताम् || ९२-६-६१
एतस्मिन्नन्तरे तस्य अमात्यः शीलवान् शुचिः |
सुपार्श्वो नाम मेधावी रावणं राक्षसेश्वरम् || ९२-६-६२
निवार्यमाणं सचिवैरिदं वचनमब्रवीत् | 
कथं नाम दशग्रीव साक्षाद्वैश्रवणानुज || ९२-६-६३
हन्तुमिच्छसि वैदेहीं क्रोधाद्धर्ममपास्य हि | 
वेद विद्याव्रत स्नातः स्वधर्मनिरतः सदा || ९२-६-६४
स्त्रियाः कस्माद्वधं वीर मन्यसे राक्षसेश्वर | 
मैथिलीं रूपसम्पन्नां प्रत्यवेक्षस्व पार्थिव || ९२-६-६५
तस्मिन्नेव सहास्माभी राघवे क्रोधमुत्सृज | 
अभ्युत्थानं त्वमद्यैव कृष्णपक्षचतुर्दशीम् || ९२-६-६६
कृत्वा निर्याह्यमावास्यां विजयाय बलैर्वृतः | 
शूरो धीमान्रथी खड्गी रथप्रवरमास्थितः || ९२-६-६७
हत्वा दाशरथिं रामं भवान्प्राप्स्यति मैथिलीम् | 
स तद्दुरात्मा सुहृदा निवेदितं |
वचः सुधर्म्यं प्रतिगृह्य रावणः |
गृहं जगामाथ ततश्च वीर्यवान् |
पुनः सभां च प्रययौ सुहृद्वृतः || ९२-६-६८ 
इत्यार्षे श्रीमद्रामायणे आदिकाव्ये युद्धकाण्डे द्विनवतितमः सर्गः 
स प्रविश्य सभान् राजा दीनः परमदुःखितः |
निषसादासने मुख्ये सिन्हः क्रुद्ध इव श्वसन् || ९३-६-१ 
अब्रवीच्च तदा सर्वान्बलमुख्यान्महाबलः |
रावणः प्रांजलीन्वाक्यं पुत्रव्यसनकर्शितः || ९३-६-२ 
सर्वे भवन्तः सर्वेण हस्त्यश्वेन समावृताः |
निर्यान्तु रथसंघैश्च पादातैश्चोपशोभिताः || ९३-६-३ 
एकन् रामं परिक्षिप्य समरे हन्तुमर्हथ |
प्रहृष्टा शरवर्षेण प्रावृट्काल इवाम्बुदाः || ९३-६-४ 
अथ वाहन् शरैर्तीष्क्णैर्भिन्नगात्रं महारणे |
भवद्भिः श्वो निहन्तास्मि रामन् लोकस्य पश्यतः || ९३-६-५ 
इत्येवन् राक्षसेन्द्रस्य वाक्यमादाय राक्षसाः |
निर्ययुस्ते रथैः शीघ्रं नागानीकैश्च सन्वृताः || ९३-६-६ 
परिघान् पट्टिशांश्चैव शरखड्गपरश्वधान् |
शरीरान्तकरान् सर्वे चिक्षिपुर्वानरान् प्रति || ९३-६-७
वानराश्च द्रुमान् शैलान् राक्षसान् प्रति चिक्षिपुः | 
स संग्रामो महाभीमः सूर्यस्योदयनं प्रति || ९३-६-८
रक्षसान् वानराणान् च तुमुलः समपद्यत | 
ते गदाभिर्विचित्राभिः प्रासैः खड्गैः परश्वधैः || ९३-६-९
अन्योन्यन् समरे जघ्नुस्तदा वानरराक्षसाः | 
एवं प्रवृते संग्रामे ह्यदुभुतं सुमहद्रजः || ९३-६-१०
रक्षसां वानराणां च शान्तं शोणितविस्रवैः | 
मातंगरथकूलस्य वाजिमत्स्या ध्वजद्रुमाः || ९३-६-११
शरीरसंघाटवहाः प्रसस्रुः शोणितापगाः | 
ततस्ते वानराः सर्वे शोणितौघपरिप्लुताः || ९३-६-१२
ध्वजवर्मरथानश्वान्नानाप्रहरणानि च |
आप्लुत्याप्लुत्य समरे वानरेन्द्रा बभंजिरे || ९३-६-१३ 
केशान्कर्णललाटांश्च नासिकाश्च प्लवंगमाः |
रक्षसान् दशनैस्तीक्ष्णैर्नखैश्चापि व्यकर्तयन् || ९३-६-१४ 
एकैकन् राक्षसं संख्ये शतं वानरपुंगवाः |
अभ्यधावन्त फलिनन् वृक्षं शकुनयो यथा || ९३-६-१५ 
तथा गदाभिर्गुर्वीभिः प्रासैः खड्गैः परश्वधैः |
निर्जघ्नुर्वानरान्घोरान्राक्षसाः पर्वतोपमाः || ९३-६-१६ 
राक्षसैर्वध्यमानानान् वानराणां महाचमूः |
शरण्यन् शरणं याता रामन् दशरथात्मजम् || ९३-६-१७ 
ततो रामो महातेजा धनुरादाय वीर्यवान् |
प्रविश्य राक्षसन् सैन्यं शरवर्षं ववर्ष ह || ९३-६-१८ 
प्रविष्टन् तु तदा रामं मेघाः सूर्यमिवाम्बरे |
नाभिजग्मुर्महाघोरं निर्दहन्तन् शराग्निना || ९३-६-१९ 
कृतान्येव सुघोराणि रामेण रजनीचराः |
रणे रामस्य ददृशुः कर्माण्यसुकराणि च || ९३-६-२० 
चालयन्तं महानीकन् विधमन्तं महारथान् |
ददृशुस्ते न वै रामन् वातं वनगतं यथा || ९३-६-२१ 
छिन्नं भिन्नन् शरैर्दग्धं प्रभग्नं शस्त्रपीडितम् |
बलन् रामेण ददृशुर्न रमं शीघ्रकारिणम् || ९३-६-२२ 
प्रहरन्तन् शरीरेषु न ते पश्यन्ति राभवम् |
इन्द्रियार्थेषु तिष्ठन्तं भूतात्मानमिव प्रजाः || ९३-६-२३ 
एष हन्ति गजानीकमेष हन्ति महारथान् |
एष हन्ति शरैस्तीक्ष्णैः पदातीन्वाजिभिः सह || ९३-६-२४
इति ते राक्षसाः सर्वे रामस्य सदृशान्रणे |
अन्योन्यकुपिता जघ्नुः सादृश्याद्राघवस्य तु || ९३-६-२५ 
स ते ददृशिरे रामन् दहन्तमरिवाहिनीम् |
मोहिताः परमास्त्रेण गान्धर्वेण महात्मना || ९३-६-२६ 
ते तु राम सहस्राणि रणे पश्यन्ति राक्षसाः |
पुनः पश्यन्ति काकुत्स्थमेकमेव महात्मना || ९३-६-२७ 
भ्रमन्तीन् कांचनीं कोटिं कार्मुकस्य महात्मनः |
अलातचक्रप्रतिमान् ददृशुस्ते न राघवम् || ९३-६-२८ 
शरीरनाभिसत्त्वार्चिः शरारं नेमिकार्मुकम् |
ज्याघोषतलनिर्घोषन् तेजोबुद्धिगुणप्रभम् || ९३-६-२९
दिव्यास्त्रगुणपर्यन्तं निघ्नन्तन् युधि राक्षसान् |
ददृशू रामचक्रन् तत्कालचक्रमिव प्रजाः || ९३-६-३० 
अनीकन् दशसाहस्रन् रथानां वातरन्हसाम् |
अष्टादशसहस्राणि कुंजराणान् तरस्विनाम् || ९३-६-३१
चतुर्दशसहस्राणि सारोहाणान् च वाजिनाम् |
पूर्णे शतसहस्रे द्वे राक्षसानां पदातिनाम् || ९३-६-३२
दिवसस्याष्टमे भागे शरैरग्निशिखोपमैः |
हतान्येकेन रामेण रक्षसान् कामरूपिणाम् || ९३-६-३३ 
ते हताश्वा हतरथाः श्रान्ता विमथितध्वजाः |
अभिपेतुः पुरीन् लंकां हतशेषा निशाचराः || ९३-६-३४ 
हतैर्गजपदात्यश्वैस्तद्बभूव रणाजिरम् |
आक्रीडभूमी क्रुद्रस्य रुद्रस्येव महात्मनः || ९३-६-३५ 
ततो देवाः सगन्धर्वाः सिद्धाश्च परमर्षयः |
साधु साध्विति रामस्य तत्कर्म समपूजयन् || ९३-६-३६ 
अब्रवीच्च तदा रामः सुग्रीवं प्रत्यनन्तरम् |
विभीषणं च धर्मात्मा हनूमन्तं च वानरम् || ९३-६-३७
जाम्बवन्तं हरिश्रेष्ठं मैन्दं द्विविदमेव च |
एतदस्त्रबलन् दिव्यं मम वा त्र्यम्बकस्य वा || ९३-६-३८ 
निहत्य तान् राक्षसवाहिनीन् तु |
रामस्तदा शक्रसमो महात्मा |
अस्त्रेषु शस्त्रेषु जितक्लमश् च |
सन्स्तूयते देवगणैः प्रहृष्टैः || ९३-६-३९ 
इत्यार्षे श्रीमद्रामायणे आदिकाव्ये युद्धकाण्डे त्रिनवतितमः सर्गः 
तानि नागसहस्राणि सारोहाणान् च वाजिनाम् |
रथानान् चाग्निवर्णानान् सध्वजानां सहस्रशः || ९४-६-१
राक्षसानान् सहस्राणि गदापरिघयोधिनाम् |
कांचनध्वजचित्राणान् शूराणान् कामरूपिणाम् || ९४-६-२
निहतानि शरैस्तीक्ष्णैस्तप्तकांचनभूषणैः |
रावणेन प्रयुक्तानि रामेणाक्लिष्टकर्मणा || ९४-६-३ 
दृष्ट्वा श्रुत्वा च सम्भ्रान्ता हतशेषा निशाचराः |
राक्षस्यश्च समागम्य दीनाश्चिन्तापरिप्लुताः || ९४-६-४
विधवा हतपुत्राश्च क्रोशन्त्यो हतबान्धवाः |
राक्षस्यः सह संगम्य दुःखार्ताः पर्यदेवयन् || ९४-६-५ 
कथन् शूर्पणखा वृद्धा कराला निर्णतोदरी |
आससाद वने रामन् कन्दर्पमिव रूपिणम् || ९४-६-६ 
सुकुमारं महासत्त्वन् सर्वभूतहिते रतम् |
तन् दृष्ट्वा लोकवध्या सा हीनरूपा प्रकामिता || ९४-६-७ 
कथन् सर्वगुणैर्हीना गुणवन्तं महौजसं |
सुमुखन् दुर्मुखी रामं कामयामास राक्षसी || ९४-६-८ 
जनस्यास्याल्पभाग्यत्वात्पलिनी श्वेतमूर्धजा |
अकार्यमपहास्यन् च सर्वलोकविगर्हितम् || ९४-६-९
राक्षसानान् विनाशाय दूषणस्य खरस्य च |
चकाराप्रतिरूपा सा राघवस्य प्रधर्षणम् || ९४-६-१० 
तन्निमित्तमिदन् वैरं रावणेन कृतं महत् |
वधाय नीता सा सीता दशग्रीवेण रक्षसा || ९४-६-११ 
न च सीतान् दशग्रीवः प्राप्नोति जनकात्मजाम् |
बद्धं बलवता वैरमक्षयन् राघवेण ह || ९४-६-१२ 
वैदेहीं प्रार्थयानन् तन् विराधं प्रेक्ष्य राक्षसं |
हतमेकेन रामेण पर्याप्तन् तन्निदर्शनम् || ९४-६-१३ 
चतुर्दशसहस्राणि रक्षसां भीमकर्मणाम् |
निहतानि जनस्थाने शरैरग्निशिखोपमैः || ९४-६-१४ 
खरश्च निहतः संख्ये दूषणस्त्रिशिरास्तथा |
शरैरादित्यसंकाशैः पर्याप्तन् तन्निदर्शनम् || ९४-६-१५ 
हतो योजनबाहुश्च कबन्धो रुधिराशनः |
क्रोधार्तो विनदन्सोअथ पर्याप्तन् तन्निदर्शनम् || ९४-६-१६ 
जघान बलिनन् रामः सहस्रनयनात्मजम् |
बालिनं मेघसंकाशं पर्याप्तन् तन्निदर्शनम् || ९४-६-१७ 
ऋश्यमूके वसंशैले दीनो भग्नमनोरथः |
सुग्रीवः स्थापितो राज्ये पर्याप्तन् तन्निदर्शनम् || ९४-६-१८ 
धर्मार्थसहितन् वाक्यं सर्वेषां रक्षसां हितम् |
युक्तन् विभीषणेनोक्तं मोहात्तस्य न रोचते || ९४-६-१९ 
विभीषणवचः कुर्याद्यदि स्म धनदानुजः |
श्मशानभूता दुःखार्ता नेयन् लंका पुरी भवेत् || ९४-६-२० 
कुम्भकर्णन् हतं श्रुत्वा राघवेण महाबलम् |
अतिकायं च दुर्मर्षं लक्ष्मणेन हतं तदा || ९४-६-२१
प्रियन् चेन्द्रजितं पुत्रन् रावणो नावबुध्यते | 
मम पुत्रो मम भ्राता मम भर्ता रणे हतः || ९४-६-२२
इत्येवन् श्रूयते शब्दो राक्षसानान् कुले कुले | 
रथाश्चाश्वाश्च नागाश्च हताः शतसहस्रशः || ९४-६-२३
रणे रामेण शूरेण राक्षसाश्च पदातयः | 
रुद्रो वा यदि वा विष्णुर्महेन्द्रो वा शतक्रतुः || ९४-६-२४
हन्ति नो रामरूपेण यदि वा स्वयमन्तकः | 
हतप्रवीरा रामेण निराशा जीविते वयम् || ९४-६-२५
अपश्यन्त्यो भयस्यान्तमनाथा विलपामहे | 
रामहस्ताद्दशग्रीवः शूरो दत्तवरो युधि || ९४-६-२६
इदं भयं महाघोरमुत्पन्नं नावबुध्यते | 
न देवा न च गन्धर्वा न पिशाचा न राकसाः || ९४-६-२७
उपसृष्टं परित्रातुन् शक्ता रामेण सन्युगे | 
उत्पाताश्चापि दृश्यन्ते रावणस्य रणे रणे || ९४-६-२८
कथयिष्यन्ति रामेण रावणस्य निबर्हणम् | 
पितामहेन प्रीतेन देवदानवराक्षसैः || ९४-६-२९
रावणस्याभयन् दत्तं मानुषेभ्यो न याचितम् | 
तदिदं मानुषान्मन्ये प्राप्तं निःसंशयं भयम् || ९४-६-३०
जीवितान्तकरन् घोरन् रक्षसां रावणस्य च | 
पीड्यमानास्तु बलिना वरदानेन रक्षसा || ९४-६-३१
दीप्तैस्तपोभिर्विबुधाः पितामहमपूजयन् | 
देवतानान् हितार्थाय महात्मा वै पितामहः || ९४-६-३२
उवाच देवताः सर्वा इदन् तुष्टो महद्वचः | 
अद्य प्रभृति लोकान्स्त्रीन्सर्वे दानवराक्षसाः || ९४-६-३३
भयेन प्रावृता नित्यन् विचरिष्यन्ति शाश्वतम् | 
दैवतैस्तु समागम्य सर्वैश्चेन्द्रपुरोगमैः || ९४-६-३४
वृषध्वजस्त्रिपुरहा महादेवः प्रसादितः | 
प्रसन्नस्तु महादेवो देवानेतद्वचोअब्रवीत् || ९४-६-३५
उत्पत्स्यति हितार्थन् वो नारी रक्षःक्षयावहा | 
एषा देवैः प्रयुक्ता तु क्षुद्यथा दानवान्पुरा || ९४-६-३६
भक्षयिष्यति नः सीता राक्षसघ्नी सरावणान् | 
रावणस्यापनीतेन दुर्विनीतस्य दुर्मतेः || ९४-६-३७
अयं निष्टानको घोरः शोकेन समभिप्लुतः | 
तं न पश्यामहे लोके यो नः शरणदो भवेत् || ९४-६-३८
राघवेणोपसृष्टानान् कालेनेव युगक्षये | 
नास्ति नः शरणं कश्चिद्भये महति तिष्ठताम् || ९४-६-३९
दावाग्निवेष्ठितानां हि करेणूनां यथा वने | 
प्राप्तकालं कृतं तेन पौलस्त्येन महात्मना || ९४-६-४०
यत एवं भयं दृष्ठं तमेव शरणं गतः | 
इतीव सर्वा रजनीचरस्त्रियः |
परस्परन् सम्परिरभ्य बाहुभिः |
विषेदुरार्तातिभयाभिपीडिता |
विनेदुरुच्चैश्च तदा सुदारुणम् || ९४-६-४१ 
इत्यार्षे श्रीमद्रामायणे आदिकाव्ये युद्धकाण्डे चतुर्नवतितमः सर्गः 
आर्तानान् राक्षसीनान् तु लङ्कायां वै कुले कुले
रावणः करुणन् शब्दं शुश्राव परिवेदितम् || ६-९५-१ 
स तु दीर्घन् विनिश्वस्य मुहूर्तन् ध्यानमास्थितः |
बभूव परमक्रुद्धो रावणो भीमदर्शनः || ६-९५-२ 
सन्दश्य दशनैरोष्ठन् क्रोधसन्रक्तलोचनः |
राक्षसैरपि दुर्दर्शः कालाग्निरिव मूर्छितः || ६-९५-३ 
उवाच च समीपस्थान्राक्षसान्राक्षसेश्वरः |
भयाव्यक्तकथान्स्तत्र निर्दहन्निव चक्षुषा || ६-९५-४
महोदरं महापार्श्वन् विरूपाक्षन् च राक्षसं |
शीघ्रन् वदत सैन्यानि निर्यातेति ममाज्ञया || ६-९५-५ 
तस्य तद्वचनन् श्रुत्वा राक्षसास्ते भयार्दिताः |
चोदयामासुरव्यग्रान्राक्षसान्स्तान्नृपाज्ञया || ६-९५-६ 
ते तु सर्वे तथेत्युक्त्वा राक्षसा भीमदर्शनाः |
कृतस्वस्त्ययनाः सर्वे रावणाभिमुखा ययुः || ६-९५-७ 
प्रतिपूज्य यथान्यायन् रावणन् ते महारथाः |
तस्थुः प्रांजलयः सर्वे भर्तुर्विजयकांक्षिणः || ६-९५-८ 
अथोवाच प्रहस्यैतान्रावणः क्रोधमूर्छितः |
महोदरमहापार्श्वौ विरूपाक्षन् च राक्षसं || ६-९५-९ 
अद्य बाणैर्धनुर्मुक्तैर्युगान्तादित्यसंनिभैः |
राघवन् लक्ष्मणन् चैव नेष्यामि यमसाधनम् || ६-९५-१० 
खरस्य कुम्भकर्णस्य प्रहस्तेन्द्रजितोस्तथा |
करिष्यामि प्रतीकारमद्य शत्रुवधादहम् || ६-९५-११ 
नैवान्तरिक्षं न दिशो न नद्यो नापि सागरः |
प्रकाशत्वन् गमिष्यामि मद्बाणजलदावृताः || ६-९५-१२ 
अद्य वानरयूथानान् तानि यूथानि भागशः |
धनुःसमुद्रादुद्भूतैर्मथिष्यामि शरोर्मिभिः || ६-९५-१३ 
अद्य वानरसैन्यानि रथेन पवनौजसा |
धनुःसमुद्रादुद्भूतैर्मथिष्यामि शरोर्मिभिः || ६-९५-१४ 
व्याकोशपद्मचक्राणि पद्मकेसरवर्चसाम् |
अद्य यूथतटाकानि गजवत्प्रमथाम्यहम् || ६-९५-१५ 
सशरैरद्य वदनैः संख्ये वानरयूथपाः |
मण्डयिष्यन्ति वसुधान् सनालैरिव पंकलैः || ६-९५-१६ 
अद्य युद्धप्रचण्डानान् हरीणान् द्रुमयोधिनाम् |
मुक्तेनैकेषुणा युद्धे भेत्स्यामि च शतंशतम् || ६-९५-१७ 
हतो भर्ता हतो भ्राता यासान् च तनया हताः |
वधेनाद्य रिपोस्तासान् कर्मोम्यस्रप्रमार्जनम् || ६-९५-१८ 
अद्य मद्बाणनिर्भिन्नैः प्रकीर्णैर्गतचेतनैः |
करोमि वानरैर्युद्धे यत्नावेक्ष्य तलां महीम् || ६-९५-१९ 
अद्य काकाश्च गृध्रा ये च मान्साशिनोअपरे |
सर्वान्स्तान्स्तर्पयिष्यामि शत्रुमान्सैः शरार्दितैः || ६-९५-२० 
कल्प्यतां मे रथशीघ्रन् क्षिप्रमानीयतां धनुः |
अनुप्रयान्तु मान् युद्धे येअवशिष्टा निशाचराः || ६-९५-२१ 
तस्य तद्वचनन् श्रुत्वा महापार्श्वोअब्रवीद्वचः |
बलाध्यक्षान्स्थितान्स्तत्र बलन् सन्त्वर्यताम् इति || ६-९५-२२ 
बलाध्यक्षास्तु सन्रब्धा राक्षसान्स्तान्गृहाद्गृहात् |
चोदयन्तः परिययुर्लङ्कान् लघुपराक्रमाः || ६-९५-२३ 
ततो मुहूर्तान्निष्पेतू राक्षसा भीमविक्रमाः |
नर्दन्तो भीमवदना नानाप्रहरणैर्भुजैः || ६-९५-२४
असिभिः पट्टसैः शूलैर्गलाभिर्मुसलैर्हलैः |
शक्तिभिस्तीक्ष्णधाराभिर्महद्भिः कूटमुद्गरैः || ६-९५-२५
यष्टिभिर्विमलैश्चक्रैर्निशितैश्च परश्वधैः |
भिण्डिपालैः शतघ्नीभिरन्यैश्चापि वरायुधैः || ६-९५-२६ 
अथानयन्बलाध्यक्षाश्चत्वारो रावणाज्ञया |
आरुरोह रथन् दिव्यं दीप्यमानन् स्वतेजसा || ६-९५-२७
द्रुतन् सूतसमायुक्तं युक्ताष्टतुरगं रथम् | 
ततः प्रयातः सहसा राक्षसैर्बहुभिर्वृतः || ६-९५-२८
रावणः सत्त्वगाम्भीर्याद्दारयन्निव मेदिनीम् | 
ततश्चासीन्महानादस्तूर्याणाम् च ततस्ततः || ६-९५-२९
मृदङ्ग्गैः पटहैः शङ्खैः कलहैः सह रक्षसाम् | 
आगतो रक्षसां राजा चत्रचामरसंयुतः || ६-९५-३०
सीतापहारी दुर्वृत्तो ब्रह्मघ्नो देवकण्टकः |
योद्धुं रघुवरेणेति शुश्रुवे कलहध्वनिः || ६-९५-३१ 
तेन नादेन महता पृथिवी समकम्पत |
तं शब्दं सहसा श्रुत्वा वानरा दुद्रुवुर्भयात् || ६-९५-३२ 
रावणस्तु महाबाहुः सचिवैः परिवारितः |
आजगाम महातेजा जयाय विजयं प्रति || ६-९५-३३ 
रावणेनाभ्यनुज्ञातौ महापार्श्वमहोदरौ |
विरूपाक्षश्च दुर्धर्षो रथानारुरुहुस्तदा || ६-९५-३४ 
ते तु हृष्टा विनर्दन्तो भिन्दत इव मेदिनीम् |
नादन् घोरन् विमुंचन्तो निर्ययुर्जयकांक्षिणः || ६-९५-३५ 
ततो युद्धाय तेजस्वी रक्षोगणबलैर्वृतः |
निर्ययावुद्यतधनुः कालान्तकयमोमपः || ६-९५-३६ 
ततः प्रजवनाश्वेन रथेन स महारथः |
द्वारेण निर्ययौ तेन यत्र तौ रामलक्ष्मणौ || ६-९५-३७ 
ततो नष्टप्रभः सूर्यो दिशश्च तिमिरावृताः |
द्विजाश्च नेदुर्घोराश्च संचचाल च मेदिनी || ६-९५-३८ 
ववर्ष रुधिरन् देवश्चस्खलुश्च तुरंगमाः |
ध्वजाग्रे न्यपतद्गृध्रो विनेदुश्चाशिवन् शिवाः || ६-९५-३९ 
नयनन् चास्फुरद्वामन् सव्यो बाहुरकम्पत |
विवर्णवदनश्चासीत्किन् चिदभ्रश्यत स्वनः || ६-९५-४० 
ततो निष्पततो युद्धे दशग्रीवस्य रक्षसः |
रणे निधनशन्सीनि रूपाण्येतानि जज्ञिरे || ६-९५-४१ 
अन्तरिक्षात्पपातोल्का निर्घातसमनिस्वना |
विनेदुरशिवन् गृध्रा वायसैरनुनादिताः || ६-९५-४२ 
एतानचिन्तयन्घोरानुत्पातान्समुपस्थितान् |
निर्ययौ रावणो मोहाद्वधार्थी कालचोदितः || ६-९५-४३ 
तेषान् तु रथघोषेण राक्षसानां महात्मनाम् |
वानराणामपि चमूर्युद्धायैवाभ्यवर्तत || ६-९५-४४ 
तेषान् सुतुमुलं युद्धं बभूव कपिरक्षसाम् |
अन्योन्यमाह्वयानानान् क्रुद्धानां जयमिच्छताम् || ६-९५-४५ 
ततः क्रुद्धो दशग्रीवः शरैः कांचनभूषणैः |
वानराणामनीकेषु चकार कदनं महत् || ६-९५-४६ 
निकृत्तशिरसः के चिद्रावणेन वलीमुखाः |
केचिद्विच्छिन्नहृदयाः केचिच्छ्रोत्रविवर्जिताः || ६-९५-४७ 
निरुच्छ्वासा हताः के चित्के चित्पार्श्वेषु दारिताः |
के चिद्विभिन्नशिरसः के चिच्चक्षुर्विवर्जिताः || ६-९५-४८ 
दशाननः क्रोधविवृत्तनेत्रो यतो यतोअभ्येति रथेन संख्ये |
ततस्ततस्तस्य शरप्रवेगं सोढुं न शेकुर्हरियूथपास्ते || ६-९५-४९ 
इत्यार्षे श्रीमद्रामायणे आदिकाव्ये युद्धकाण्डे पज्ञ्चनवतितमः सर्गः 
तथा तैः कृत्तगात्रैस्तु दशग्रीवेण मार्गणैः |
बभूव वसुधा तत्र प्रकीर्णा हरिभिर्वृता || ६-९६-१ 
रावणस्याप्रसह्यन् तन् शरसम्पातमेकतः |
न शेकुः सहितुन् दीप्तं पतङ्गा इव पावकम् || ६-९६-२ 
तेअर्दिता निशितैर्बाणैः क्रोशन्तो विप्रदुद्रुवुः |
पावकार्चिःसमाविष्टा दह्यमाना यथा गजाः || ६-९६-३ 
प्लवङ्गानामनीकानि महाभ्राणीव मारुतः |
स ययौ समरे तस्मिन्विधमन्रावणः शरैः || ६-९६-४ 
कदनन् तरसा कृत्वा राक्षसेन्द्रो वनौकसाम् |
आससाद ततो युद्धे राघवन् त्वरितस्तदा || ६-९६-५ 
सुग्रीवस्तान्कपीन्दृष्ट्वा भग्नान्विद्रवतो रणे |
गुल्मे सुषेणं निक्षिप्य चक्रे युद्धे द्रुतं मनः || ६-९६-६ 
आत्मनः सदृशन् वीरं स तं निक्षिप्य वानरम् |
सुग्रीवोअभिमुखः शत्रुं प्रतस्थे पादपायुधः || ६-९६-७ 
पार्श्वतः पृष्ठतश्चास्य सर्वे यूथाधिपाः स्वयम् |
अनुजह्रुर्महाशैलान्विविधांश्च महाद्रुमान् || ६-९६-८ 
स नदन्युधि सुग्रीवः स्वरेण महता महान् |
पातयन्विविधांश्चान्याञ्जघानोत्तमराक्षसान् || ६-९६-९ 
ममर्द च महाकायो राक्षसान्वानरेश्वरः |
युगान्तसमये वायुः प्रवृद्धानगमानिव || ६-९६-१० 
राक्षसानामनीकेषु शैलवर्षन् ववर्ष ह |
अश्ववर्षन् यथा मेघः पक्षिसङ्घेषु कानने || ६-९६-११ 
कपिराजविमुक्तैस्तैः शैलवर्षैस्तु राक्षसाः |
विकीर्णशिरसः पेतुर्निकृत्ता इव पर्वताः || ६-९६-१२
अथ सङ्क्षीयमाणेषु राक्षसेषु समन्ततः |
सुग्रीवेण प्रभग्नेषु पतत्सु विनदत्सु च || ६-९६-१३
विरूपाक्षः स्वकं नाम धन्वी विश्राव्य राक्षसः |
रथादाप्लुत्य दुर्धर्षो गजस्कन्धमुपारुहत् || ६-९६-१४ 
स तन् द्विरदमारुह्य विरूपाक्षो महारथः |
विनदन्भीमनिर्ह्रालन् वानरानभ्यधावत || ६-९६-१५ 
सुग्रीवे स शरान्घोरान्विससर्ज चमूमुखे |
स्थापयामासा चोद्विग्नान्राक्षसान्सम्प्रहर्षयन् || ६-९६-१६ 
सोअतिविद्धः शितैर्बाणैः कपीन्द्रस्तेन रक्षसा |
चुक्रोध च महाक्रोधो वधे चास्य मनो दधे || ६-९६-१७ 
ततः पादपमुद्धृत्य शूरः सम्प्रधने हरिः |
अभिपत्य जघानास्य प्रमुखे तं महागजम् || ६-९६-१८ 
स तु प्रहाराभिहतः सुग्रीवेण महागजः |
अपासर्पद्धनुर्मात्रं निषसाद ननाद च || ६-९६-१९ 
गजात्तु मथितात्तूर्णमपक्रम्य स वीर्यवान् |
राक्षसोअभिमुखः शत्रुं प्रत्युद्गम्य ततः कपिम् || ६-९६-२०
आर्षभन् चर्मखड्गं च प्रगृह्य लघुविक्रमः |
भर्त्सयन्निव सुग्रीवमाससाद व्यवस्थितम् || ६-९६-२१ 
स हि तस्याभिसङ्क्रुद्धः प्रगृह्य महतीन् शिलाम् |
विरूपाक्षाय चिक्षेप सुग्रीवो जलदोपमाम् || ६-९६-२२ 
स तान् शिलामापतन्तीन् दृष्ट्वा राक्षसपुङ्गवः |
अपक्रम्य सुविक्रान्तः खड्गेन प्राहरत्तदा || ६-९६-२३ 
तेन खड्गेन सङ्क्रुद्धः सुग्रीवस्य चमूमुखे |
कवचं पातयामास स खड्गाभिहतोअपतत् || ६-९६-२४ 
सहसा स तदोत्पत्य राक्षसस्य महाहवे |
मुष्टिं संवर्त्य वेगेन पातयामास वक्षसि || ६-९६-२५ 
मुष्टिप्रहाराभिहतो विरूपाक्षो निशाचरः |
तेन खड्गेन संक्रुद्धः सुग्रीवस्य चमूमुखे || ६-९६-२६
कवचम् पातयामास पद्भ्यामभिहतोऽपतत् | 
स समुत्थाय पतितः कपिस्तस्य व्यसर्जयत् || ६-९६-२७
तलप्रहारमशनेः समानं भीमनिस्वनम् | 
तलप्रहारन् तद्रक्षः सुग्रीवेण समुद्यतम् || ६-९६-२८
नैपुण्यान्मोचयित्वैनं मुष्टिनोरस्यताडयत् | 
ततस्तु सङ्क्रुद्धतरः सुग्रीवो वानरेश्वरः || ६-९६-२९
मोक्षितन् चात्मनो दृष्ट्वा प्रहारं तेन रक्षसा | 
स ददर्शान्तरन् तस्य विरूपाक्षस्य वानरः || ६-९६-३०
ततो न्यपातयत्क्रोधाच्छङ्खदेशे महातलम् | 
महेन्द्राशनिकल्पेन तलेनाभिहतः क्षितौ || ६-९६-३१
पपात रुधिरक्लिन्नः शोणितन् स समुद्वमन् |
स्रोतोभ्यस्तु विरूपाक्षो जलं रस्रवणादिव || ६-९६-३२ 
विवृत्तनयनन् क्रोधात्सफेन रुधिराप्लुतम् |
ददृशुस्ते विरूपाक्षन् विरूपाक्षतरन् कृतम् || ६-९६-३३ 
स्फुरन्तं परिवर्जन्तं पार्श्वेन रुधिरोक्षितम् |
करुणन् च विनर्दान्तं ददृशुः कपयो रिपुम् || ६-९६-३४ 
तथा तु तौ सन्यति सम्प्रयुक्तौ |
तरस्विनौ वानरराक्षसानाम् |
बलार्णवौ सस्वनतुः सभीमं |
महार्णवौ द्वाविव भिन्नवेलौ || ६-९६-३५ 
विनाशितं प्रेक्ष्य विरूपनेत्रं |
महाबलन् तन् हरिपार्थिवेन |
बलन् समस्तन् कपिराक्षसानाम् |
उन्मत्तगङ्गाप्रतिमं बभूव || ६-९६-३६ 
इत्यार्षे स्रीमद्रामायणे आदिकाव्ये युद्धकाण्डे षण्णवतितमः सर्गः 
हन्यमाने बले तूर्णमन्योन्यन् ते महामृधे |
सरसीव महाघर्मे सूपक्षीणे बभूवतुः ||६-९७-१ 
स्वबलस्य विघातेन विरूपाक्षवधेन च |
बभूव द्विगुणन् क्रुद्धो रावणो राक्षसाधिपः ||६-९७-२ 
प्रक्षीणन् तु बलं दृष्ट्वा वध्यमानन् वलीमुखैः |
बभूवास्य व्यथा युद्धे प्रेक्ष्य दैवविपर्ययम् ||६-९७-३ 
उवाच च समीपस्थं महोदरमरिन्दमम् |
अस्मिन्काले महाबाहो जयाशा त्वयि मे स्थिता ||६-९७-४ 
जहि शत्रुचमून् वीर दर्शयाद्य पराक्रमम् |
भर्तृपिण्डस्य कालोअयं निर्वेष्टुन् साधु युध्यताम् ||६-९७-५ 
एवमुक्तस्तथेत्युक्त्वा राक्षसेन्द्रं महोदरः |
प्रविवेशारिसेनान् स पतङ्ग इव पावकम् ||६-९७-६ 
ततः स कदनन् चक्रे वानराणां महाबलः |
भर्तृवाक्येन तेजस्वी स्वेन वीर्येण चोदितः ||६-९७-७ 
वानराश्च महासत्त्वः प्रगृह्य विपुलाः शिलाः |
प्रविश्यारिबलं भीमं जघ्नस्ते सर्वराक्षसान् ||६-९७-८ 
महोदरः सुसंक्रुद्धः शरैः काज्ञ्चनभूषणैः |
चिच्चेद पाणिपादोरु वानराणां महाहवे ||६-९७-९ 
ततस्ते वानराः सर्वे राक्षसैरर्दिता भृशम् |
दिशो दश द्रुताः केचित्केचित्सुग्रीवमाश्रिताः ||६-९७-१० 
प्रभग्नान् समरे दृष्ट्वा वानराणां महाचमूम् |
अभिदुद्राव सुग्रीवो महोदरमनन्तरम् ||६-९७-११ 
प्रगृह्य विपुलान् घोरां महीधर समान् शिलाम् |
चिक्षेप च महातेजास्तद्वधाय हरीश्वरः ||६-९७-१२ 
तामापतन्तीन् सहसा शिलान् दृष्ट्वा महोदरः |
असम्भ्रान्तस्ततो बाणैर्निर्बिभेद दुरासदाम् ||६-९७-१३ 
रक्षसा तेन बाणौघैर्निकृत्ता सा सहस्रधा |
निपपात शिलाभूमौ गृध्रचक्रमिवाकुलम् ||६-९७-१४ 
तान् तु भिन्नान् शिलां दृष्ट्वा सुग्रीवः क्रोधमूर्छितः |
सालमुत्पाट्य चिक्षेप रक्षसे रणमूर्धनि ||६-९७-१५ 
शरैश्च विददारैनन् शूरः परपुरञ्जयः |
स ददर्श ततः क्रुद्धः परिघं पतितं भुवि ||६-९७-१६ 
आविध्य तु स तन् दीप्तं परिघं तस्य दर्शयन् |
परिघाग्रेण वेगेन जघानास्य हयोत्तमान् ||६-९७-१७ 
तस्माद्धतहयाद्वीरः सोअवप्लुत्य महारथात् |
गदान् जग्राह सङ्क्रुद्धो राक्षसोअथ महोदरः ||६-९७-१८ 
गदापरिघहस्तौ तौ युधि वीरौ समीयतुः |
नर्दन्तौ गोवृषप्रख्यौ घनाविव सविद्युतौ ||६-९७-१९ 
ततः क्रुद्धो गदां तस्य चिक्षेप रजनीचरः |
ज्वलन्तीं भास्कराभासां सुग्रीवाय महोदरः ||९७-६-२० 
गदां तां सुमहाघोरामापतन्तीं महाबलः |
सुग्रीवो रोषताम्राक्षः समुद्यम्य महाहवे ||६-९७-२१
आजघान गदान् तस्य परिघेण हरीश्वरः |
पपात स गदोद्भिन्नः परिघस्तस्य भूतले ||६-९७-२२ 
ततो जग्राह तेजस्वी सुग्रीवो वसुधातलात् |
आयसं मुसलन् घोरन् सर्वतो हेमभूषितम् ||६-९७-२३ 
स तमुद्यम्य चिक्षेप सोऽप्यस्य प्राक्षिपद्गदाम् |
भिन्नावन्योन्यमासाद्य पेततुस्तौ महीतले ||६-९७-२४ 
ततो भिन्नप्रहरणौ मुष्टिभ्यान् तौ समीयतुः |
तेजो बलसमाविष्टौ दीप्ताविव हुताशनौ ||६-९७-२५ 
जघ्नतुस्तौ तदान्योन्यं नेदतुश्च पुनः पुनः |
तलैश्चान्योन्यमाहत्य पेततुर्धरणीतले ||६-९७-२६ 
उत्पेततुस्ततस्तूर्णन् जघ्नतुश् च परस्परम् |
भुजैश्चिक्षेपतुर्वीरावन्योन्यमपराजितौ ||६-९७-२७ 
जग्मुतुस्तौ श्रमं वीरौ बाहुयुद्धे पांतपौ |
जहार च तदा खग्डमदूरपरिवर्तिनम् ||६-९७-२८
राक्षसश्चर्मणा सार्धं महावेगो महोदरः | 
तथैव च महाखड्गन् चर्मणा पतितन् सह ||६-९७-२९
जग्राह वानरश्रेष्ठः सुग्रीवो वेगवत्तरः | 
तौ तु रोषपरीताङ्गौ नर्दन्तावभ्यधावताम् ||६-९७-३०
उद्यतासी रणे हृष्टौ युधि शस्त्रविशारदौ | 
दक्षिणं मण्डलन् चोभौ तौ तूर्णन् सम्परीयतुः ||६-९७-३१
अन्योन्यमभिसङ्क्रुद्धौ जये प्रणिहितावुभौ | 
स तु शूरो महावेगो वीर्यश्लाघी महोदरः ||६-९७-३२
महाचर्मणि तन् खड्गं पातयामास दुर्मतिः | 
लग्नमुत्कर्षतः खड्गन् खड्गेन कपिकुञ्जरः ||६-९७-३३
जहार सशिरस्त्राणन् कुण्डलोपहितन् शिरः | 
निकृत्तशिरसस्तस्य पतितस्य महीतले ||६-९७-३४
तद्बलन् राक्षसेन्द्रस्य दृष्ट्वा तत्र न तिष्ठति | 
हत्वा तन् वानरैः सार्धं ननाद मुदितो हरिः ||६-९७-३५
चुक्रोध च दशग्रीवो बभौ हृष्टश्च राघवः | 
विषण्णवदनाः सर्वे राक्षसा दीनचेतसः ||६-९७-३६
विद्रवन्ति ततः सर्वे भयवित्रस्तचेतसः | 
महोदरं तं विनिपात्य भूमौ |
महागिरेः कीर्णमिवैकदेशम् |
सूर्यात्मजस्तत्र रराज लक्ष्म्या |
सूर्यः स्वतेजोभिरिवाप्रधृष्यः ||६-९७-३७ 
अथ विजयमवाप्य वानरेन्द्रः |
समरमुखे सुरसिद्धयक्षसंघैः |
अवनितलगतैश्च भूतसंघै |
र्हरुषसमाकुलितैर्निरीक्ष्यमाणः ||६-९७-३८ 
इत्यार्षे श्रीमद्रामायणे आदिकाव्ये सप्तनवतितमः सर्गः 
महोदरे तु निहते महापार्श्वो महाबलः |
सुग्रीवेण समीक्ष्याथ क्रोधात्संरक्तलोचनः ||६-९८-१
अङ्गदस्य चमूं भीमान् क्षोभयामास सायकैः | 
स वानराणां मुख्यानामुत्तमाङ्गानि सर्वशः ||६-९८-२
पातयामास कायेभ्यः फलन् वृन्तादिवानिलः | 
केषान् चिदिषुभिर्बाहून्स्कन्धांश्चिछेद राक्षसः ||६-९८-३
वानराणान् सुसङ्क्रुद्धः पार्श्वन् केषां व्यदारयत् | 
तेअर्दिता बाणवर्षेण महापार्श्वेन वानराः ||६-९८-४
विषादविमुखाः सर्वे बभूवुर्गतचेतसः | 
निरीक्ष्य बलमुद्विग्नमङ्गदो राक्षसार्दितम् ||६-९८-५
वेगन् चक्रे महाबाहुः समुद्र इव पर्वणि | 
आयसं परिघन् गृह्य सूर्यरश्मिसमप्रभम् ||६-९८-६
समरे वानरश्रेष्ठो महापार्श्वे न्यपातयत् | 
स तु तेन प्रहारेण महापार्श्वो विचेतनः ||६-९८-७
ससूतः स्यन्दनात्तस्माद्विसन्ज्ञः प्रापतद्भुवि | 
यस्यर्क्षराजस्तु तेजस्वी नीलाज्ञनचयोपमः ||६-९८-८
निष्पत्य सुमहावीर्यः स्वाद्यूथान्मेघसंनिभात् |
प्रगृह्य गिरिशृङ्गाभान् क्रुद्धः स विपुलान् शिलाम् ||६-९८-९
अश्वाञ्जघान तरसा स्यन्दनन् च बभञ्ज तम् | 
मुहूर्ताल्लब्धसन्ज्ञस्तु महापार्श्वो महाबलः ||६-९८-१०
अङ्गदं बहुभिर्बाणैर्भूयस्तं प्रत्यविध्यत | 
जाम्बवन्तन् त्रिभिर्बाणैराजघान स्तनान्तरे ||६-९८-११
ऋक्षराजन् गवाक्षं च जघान बहुभिः शरैः | 
गवाक्षन् जाम्बवन्तं च स दृष्ट्वा शरपीडितौ ||६-९८-१२
जग्राह परिघन् घोरमङ्गदः क्रोधमूर्छितः | 
तस्याङ्गदः प्रकुपितो राक्षसस्य तमायसं ||६-९८-१३
दूरस्थितस्य परिघन् रविरश्मिसमप्रभम् |
द्वाभ्यां भुजाभ्यान् सङ्गृह्य भ्रामयित्वा च वेगवान् ||६-९८-१४
महापार्श्वाय चिक्षेप वधार्थन् वालिनः सुतः | 
स तु क्षिप्तो बलवता परिघस्तस्य रक्षसः ||६-९८-१५
धनुश्च सशरन् हस्ताच्छिरस्त्रन् चाप्यपातयत् | 
तन् समासाद्य वेगेन वालिपुत्रः प्रतापवान् ||६-९८-१६
तलेनाभ्यहनत्क्रुद्धः कर्णमूले सकुण्डले | 
स तु क्रुद्धो महावेगो महापार्श्वो महाद्युतिः ||६-९८-१७
करेणैकेन जग्राह सुमहान्तं परश्वधम् | 
तन् तैलधौतन् विमलं शैलसारमयं दृढम् ||६-९८-१८
राक्षसः परमक्रुद्धो वालिपुत्रे न्यपातयत् | 
तेन वामान्सफलके भृशं प्रत्यवपातितम् ||६-९८-१९
अङ्गदो मोक्षयामास सरोषः स परश्वधम् | 
स वीरो वज्रसङ्काशमङ्गदो मुष्टिमात्मनः ||६-९८-२०
सन्वर्तयन्सुसङ्क्रुद्धः पितुस्तुल्यपराक्रमः | 
राक्षसस्य स्तनाभ्याशे मर्मज्ञो हृदयं प्रति ||६-९८-२१
इन्द्राशनिसमस्पर्शन् स मुष्टिं विन्यपातयत् | 
तेन तस्य निपातेन राक्षसस्य महामृधे ||६-९८-२२
पफाल हृदयन् चाशु स पपात हतो भुवि | 
तस्मिन्निपतिते भूमौ तत्सैन्यन् सम्प्रचुक्षुभे ||६-९८-२३
अभवच्च महान्क्रोधः समरे रावणस्य तु | 
वानराणां प्रहृष्टानां सिंहनादः सुपुष्कलः ||६-९८-२४
स्फोटयन्निव शब्देन लङ्कां साट्टालगोपुराम् |
सहेन्द्रेणेव देवानां नादः समभवन्महान् ||६-९८-२५ 
अथेन्द्रशत्रुस्त्रिदशालयानां |
वनौकसां चव महाप्रणादम् |
श्रुत्वा सरोषं युद्दि राक्षसेन्द्रः |
पुनश्च युद्धाभिमुखोऽवतस्थे ||६-९८-२६ 
इत्यार्षे श्रीमद्रामायणे आदिकाव्ये युद्धकाण्डे अष्टनवतितमः सर्गः 
महोदरमहापार्श्वौ हतौ दृष्ट्वा तु राक्षसौ |
तस्मिंश्च निहते वीरे विरूपाक्षे महाबले || ६-९९-१
आविवेश महान्क्रोधो रावणन् तु महामृधे |
सूतन् सञ्चोदयामास वाक्यन् चेदमुवाच ह || ६-९९-२ 
निहतानाममात्यानान् रुद्धस्य नगरस्य च |
दुःखमेषोअपनेष्यामि हत्वा तौ रामलक्ष्मणौ || ६-९९-३ 
रामवृक्षन् रणे हन्मि सीतापुष्पफलप्रदम् |
प्रशाखा यस्य सुग्रीवो जाम्बवान्कुमुदो नलः || ६-९९-४
स दिशो दश घोषेण रथस्यातिरथो महान् |
नादयन्प्रययौ तूर्णन् राघवन् चाभ्यवर्तत || ६-९९-५ 
पूरिता तेन शब्देन सनदीगिरिकानना |
सञ्चचाल मही सर्वा सवराहमृगद्विपा || ६-९९-६ 
तामसन् सुमहाघोरन् चकारास्त्रं सुदारुणम् |
निर्ददाह कपीन्सर्वान्स्ते प्रपेतुः समन्ततः || ६-९९-७ 
तान्यनीकान्यनेकानि रावणस्य शरोत्तमैः |
दृष्ट्वा भग्नानि शतशो राघवः पर्यवस्थितः || ६-९९-८ 
उत्पपात रजो भूमौ तैर्भग्नै संप्रधावितैः |
न हि तत्सहितुं शेकुर्ब्रह्मणा निर्मितं स्वयम् || ६-९९-९ 
तान्यनीकान्यनेकानि रावणस्य शरोत्तमैः |
दृषःट्वा भग्नानि शतशो राघवः पर्यवस्थितः || ६-९९-१० 
ततो राक्षसशार्दूलो विद्राव्य हरिवाहिनीम् |
स ददर्श ततो रामन् तिष्ठन्तमपराजितम् || ६-९९-११
लक्ष्मणेन सह भ्रात्रा विष्णुना वासवन् यथा |
आलिखन्तमिवाकाशमवष्टभ्य महद्धनुः || ६-९९-१२
पद्मपत्रविशालाक्षन् दीर्घबाहुमरिन्दमम् | 
ततो रामो महातेजाः सौमित्रिसहितो बली || ६-९९-१३
वानरांश्च रणे भग्नानापतन्तन् च रावणम् |
समीक्ष्य राघवो हृष्टो मध्ये जग्राह कार्मुकम् || ६-९९-१४ 
विस्फारयितुमारेभे ततः स धनुरुत्तमम् |
महावेगं महानादं निर्भिन्दन्निव मेदिनीम् || ६-९९-१५ 
रावणस्य च बाणौघै रामविस्फारितेन च |
शब्देन राक्षसास्तेन पेतुश्च शतशस्तदा || ६-९९-१६ 
तयोः शरपथं प्राप्य रावणो राजपुत्रयोः |
स बभूव यथा राहुः समीपे शशिसूर्ययोः || ६-९९-१७ 
तमिच्छन्प्रथमन् योद्धुं लक्ष्मणो निशितैः शरैः |
मुमोच धनुरायम्य शरानग्निशिखोपमान् || ६-९९-१८ 
तान्मुक्तमात्रानाकाशे लक्ष्मणेन धनुष्मता |
बाणान्बाणैर्महातेजा रावणः प्रत्यवारयत् || ६-९९-१९ 
एकमेकेन बाणेन त्रिभिस्त्रीन्दशभिर्दश |
लक्ष्मणस्य प्रचिच्छेद दर्शयन्पाणिलाघवम् || ६-९९-२० 
अभ्यतिक्रम्य सौमित्रिन् रावणः समितिञ्जयः |
आससाद ततो रामन् स्थितं शैलमिवाचलम् || ६-९९-२१ 
स सङ्ख्ये राममासाद्य क्रोधसन्रक्तलोचनः |
व्यसृजच्छरवर्णानि रावणो राघवोपरि || ६-९९-२२ 
शरधारास्ततो रामो रावणस्य धनुश्च्युताः |
दृष्ट्वैवापतिताः शीघ्रं भल्लाञ्जग्राह सत्वरम् || ६-९९-२३ 
ताञ्शरौघान्स्ततो भल्लैस्तीक्ष्णैश्चिच्छेद राघवः |
दीप्यमानान्महावेगान्क्रुद्धानाशीविषानिव || ६-९९-२४ 
राघवो रावणन् तूर्णन् रावणो राघवं तथा |
अन्योन्यन् विविधैस्तीक्ष्णैः शरैरभिववर्षतुः || ६-९९-२५ 
चेरतुश्च चिरन् चित्रं मण्डलन् सव्यदक्षिणम् |
बाणवेगान्समुदीक्ष्य समरेष्वपराजितौ || ६-९९-२६ 
तयोर्भूतानि वित्रेषुर्युगपत्सम्प्रयुध्यतोः |
रौद्रयोः सायकमुचोर्यमान्तकनिकाशयोः || ६-९९-२७ 
सन्ततन् विविधैर्बाणैर्बभूव गगनन् तदा |
घनैरिवातपापाये विद्युन्मालासमाकुलैः || ६-९९-२८ 
गवाक्षितमिवाकाशं बभूव शूरवृष्टिभिः |
महावेगैः सुतीक्ष्णाग्रैर्गृध्रपत्रैः सुवाजितैः || ६-९९-२९ 
शरान्धकारन् तौ भीमं चक्रतुः परमं तदा |
गतेअस्तन् तपने चापि महामेघाविवोत्थितौ || ६-९९-३० 
तयोरभून्महद्युद्धमन्योन्यवधकाङ्क्षिणोः |
अनासाद्यमचिन्त्यन् च वृत्रवासवयोरिव || ६-९९-३१ 
उभौ हि परमेष्वासावुभौ शस्त्रविशारदौ |
उभौ चास्त्रविदां मुख्यावुभौ युद्धे विचेरतुः || ६-९९-३२ 
उभौ हि येन व्रजतस्तेन तेन शरोर्मयः |
ऊर्मयो वायुना विद्धा जग्मुः सागरयोरिव || ६-९९-३३ 
ततः सन्सक्तहस्तस्तु रावणो लोकरावणः |
नाराचमालान् रामस्य ललाटे प्रत्यमुञ्चत || ६-९९-३४ 
रौद्रचापप्रयुक्तान् तां नीलोत्पलदलप्रभाम् |
शिरसा धारयन्रामो न व्यथां प्रत्यपद्यत || ६-९९-३५ 
अथ मन्त्रानपि जपन्रौद्रमस्त्रमुदीरयन् |
शरान्भूयः समादाय रामः क्रोधसमन्वितः || ६-९९-३६
मुमोच च महातेजाश्चापमायम्य वीर्यवान् | 
ते महामेघसङ्काशे कवचे पतिताः शराः || ६-९९-३७
अवध्ये राक्षसेन्द्रस्य न व्यथान् जनयन्स्तदा | 
पुनरेवाथ तन् रामो रथस्थं राक्षसाधिपम् || ६-९९-३८
ललाटे परमास्त्रेण सर्वास्त्रकुशलोअभिनत् | 
ते भित्त्वा बाणरूपाणि पञ्चशीर्षा इवोरगाः || ६-९९-३९
श्वसन्तो विविशुर्भूमिन् रावणप्रतिकूलताः | 
निहत्य राघवस्यास्त्रन् रावणः क्रोधमूर्छितः || ६-९९-४०
आसुरन् सुमहाघोरमन्यदस्त्रं समाददे | 
सिन्हव्याघ्रमुखांश्चान्यान्कङ्ककाक मुखानपि || ६-९९-४१
गृध्रश्येनमुखांश्चापि सृगालवदनान्स्तथा |
ईहामृगमुहांश्चान्यान्व्यादितास्यान्भयावहान् || ६-९९-४२
पञ्चास्याण्ल्लेलिहानांश्च ससर्ज निशिताञ्शरान् | 
शरान्खरमुखांश्चान्यान्वराहमुखसन्स्थितान् || ६-९९-४३
श्वानकुक्कुटवक्त्रांश्च मकराशीविषाननान् |
एतांश्चान्यांश्च मायाभिः ससर्ज निशिताञ्शरान् || ६-९९-४४
रामं प्रति महातेजाः क्रुद्धः सर्प इव श्वसन् | 
आसुरेण समाविष्टः सोअस्त्रेण रघुनन्दनः || ६-९९-४५
ससर्जास्त्रं महोत्साहः पावकं पावकोपमः | 
अग्निदीप्तमुखान्बाणान्स्तथा सूर्यमुखानपि || ६-९९-४६
चन्द्रार्धचन्द्रवक्त्रांश्च धूमकेतुमुखानपि |
ग्रहनक्षत्रवर्णांश्च महोल्का मुखसन्स्थितान् || ६-९९-४७
विद्युज्जिह्वोपमांश्चान्यान्ससर्ज निशिताञ्शरान् | 
ते रावणशरा घोरा राघवास्त्रसमाहताः || ६-९९-४८
विलयन् जग्मुराकाशे जग्मुश्चैव सहस्रशः | 
तदस्त्रं निहतन् दृष्ट्वा रामेणाक्लिष्टकर्मणा || ६-९९-४९
हृष्टा नेदुस्ततः सर्वे कपयः कामरूपिणः |
सुग्रीवाभिमुखा वीराः संपरिक्षिप्य रागवम् || ६-९९-५० 
ततस्तदस्त्रं विनिहत्य राघवः |
प्रसह्य तद्रावणबाहुनिःसृतम् |
मुदान्वितो दाशरथिर्महात्मा |
विनेदुरुच्चैर्मुदिताः कपीश्वरा || ६-९९-५१ 
इत्यार्षे श्रीमद्रामायणे आदिकाव्ये युद्धकाण्डे एकोनशततमः सर्गः 
तस्मिन्प्रतिहतेअस्त्रे तु रावणो राक्षसाधिपः |
क्रोधन् च द्विगुणं चक्रे क्रोधाच्चास्त्रमनन्तरम् || ६-१००-१ 
मयेन विहितन् रौद्रमन्यदस्त्रं महाद्युतिः |
उत्स्रष्टुन् रावणो घोरं राघवाय प्रचक्रमे || ६-१००-२ 
ततः शूलानि निश्चेरुर्गदाश्च मुसलानि च |
कार्मुकाद्दीप्यमानानि वज्रसाराणि सर्वशः || ६-१००-३ 
मुद्गरः कूटपाशाश्च दीप्ताश्चाशनयस्तथा |
निष्पेतुर्विविधास्तीक्ष्णा वाता इव युगक्षये || ६-१००-४ 
तदस्त्रन् राघवः श्रीमानुत्तमास्त्रविदां वरः |
जघान परमास्त्रेण गन्धर्वेण महाद्युतिः || ६-१००-५ 
तस्मिन्प्रतिहतेअस्त्रे तु राघवेण महात्मना |
रावणः क्रोधताम्राक्षः सौरमस्त्रमुदीरयत् || ६-१००-६ 
ततश्चक्राणि निष्पेतुर्भास्वराणि महान्ति च |
कार्मुकाद्भीमवेगस्य दशग्रीवस्य धीमतः || ६-१००-७ 
तैरासीद्गगनन् दीप्तन् सम्पतद्भिरितस्ततः |
पतद्भिश्च दिशो दीप्तैश्चन्द्रसूर्यग्रहैरिव || ६-१००-८ 
तानि चिच्छेद बाणौघैश्चक्राणि तु स राघवः |
आयुधानि विचित्राणि रावणस्य चमूमुखे || ६-१००-९ 
तदस्त्रन् तु हतं दृष्ट्वा रावणो राक्षसाधिपः |
विव्याध दशभिर्बाणै रामन् सर्वेषु मर्मसु || ६-१००-१० 
स विद्धो दशभिर्बाणैर्महाकार्मुकनिःसृतैः |
रावणेन महातेजा न प्राकम्पत राघवः || ६-१००-११ 
ततो विव्याध गात्रेषु सर्वेषु समितिञ्जयः |
राघवस्तु सुसङ्क्रुद्धो रावणं बहुभिः शरैः || ६-१००-१२ 
एतस्मिन्नन्तरे क्रुद्धो राघवस्यानुजो बली |
लक्ष्मणः सायकान्सप्त जग्राह परवीरहा || ६-१००-१३ 
तैः सायकैर्महावेगै रावणस्य महाद्युतिः |
ध्वजं मनुष्यशीर्षन् तु तस्य चिच्छेद नैकधा || ६-१००-१४ 
सारथेश्चापि बाणेन शिरो ज्वलितकुण्डलम् |
जहार लक्ष्मणः श्रीमान्नैरृतस्य महाबलः || ६-१००-१५ 
तस्य बाणैश् च चिच्छेद धनुर्गजकरोपमम् |
लक्ष्मणो राक्षसेन्द्रस्य पञ्चभिर्निशितैः शरैः || ६-१००-१६ 
नीलमेघनिभांश्चास्य सदश्वान्पर्वतोपमान् |
जघानाप्लुत्य गदया रावणस्य विभीषणः || ६-१००-१७ 
हताश्वाद्वेगवान्वेगादवप्लुत्य महारथात् |
क्रोधमाहारयत्तीव्रं भ्रातरं प्रति रावणः || ६-१००-१८ 
ततः शक्तिं महाशक्तिर्दीप्तान् दीप्ताशनीम् इव |
विभीषणाय चिक्षेप राक्षसेन्द्रः प्रतापवान् || ६-१००-१९ 
अप्राप्तामेव तां बाणैस्त्रिभिश्चिच्छेद लक्ष्मणः |
अथोदतिष्ठत्संनादो वानराणान् तदा रणे || ६-१००-२० 
संपपात त्रिधा छिन्ना शक्तिः काञ्चनमालिनी |
सविस्फुलिङ्गा ज्वलिता महोल्केव दिवश्च्युता || ६-१००-२१ 
ततः सम्भाविततरान् कालेनापि दुरासदाम् |
जग्राह विपुलान् शक्तिन् दीप्यमानां स्वतेजसा || ६-१००-२२ 
सा वेगिना बलवता रावणेन दुरात्मना |
जज्वाल सुमहाघोरा शक्राशनिसमप्रभा || ६-१००-२३ 
एतस्मिन्नन्तरे वीरो लक्ष्मणस्तन् विभीषणम् |
प्राणसंशयमापन्नन् तूर्णमेवाभ्यपद्यत || ६-१००-२४ 
तं विमोक्षयितुं वीरश्चापमायम्य लक्ष्मणः |
रावणन् शक्तिहस्तन् तं शरवर्षैरवाकिरत् || ६-१००-२५ 
कीर्यमाणः शरौघेण विसृष्ट्तेन महात्मना |
न प्रहर्तुं मनश्चक्रे विमुखीकृतविक्रमः || ६-१००-२६ 
मोक्षितं भ्रातरन् दृष्ट्वा लक्ष्मणेन स रावणः |
लक्ष्मणाभिमुखस्तिष्ठन्निदन् वचनमब्रवीत् || ६-१००-२७ 
मोक्षितस्ते बलश्लाघिन्यस्मादेवन् विभीषणः |
विमुच्य राक्षसन् शक्तिस्त्वयीयं विनिपात्यते || ६-१००-२८ 
एषा ते हृदयं भित्त्वा शक्तिर्लोहितलक्षणा |
मद्बाहुपरिघोत्सृष्टा प्राणानादाय यास्यति || ६-१००-२९ 
इत्येवमुक्त्वा तान् शक्तिमष्टघण्टां महास्वनाम् |
मयेन मायाविहिताममोघान् शत्रुघातिनीम् || ६-१००-३०
लक्ष्मणाय समुद्दिश्य ज्वलन्तीमिव तेजसा |
रावणः परमक्रुद्धश्चिक्षेप च ननाद च || ६-१००-३१ 
सा क्षिप्ता भीमवेगेन शक्राशनिसमस्वना |
शक्तिरभ्यपतद्वेगाल्लक्ष्मणन् रणमूर्धनि || ६-१००-३२ 
तामनुव्याहरच्छक्तिमापतन्तीन् स राघवः |
स्वस्त्यस्तु लक्ष्मणायेति मोघा भव हतोद्यमा || ६-१००-३३ 
तावणेन रणे शक्तिः क्रुद्धेनाशीविषोपमा |
मुक्ताशूरस्यभीतस्य लक्ष्मणस्य ममज्ज सा || ६-१००-३४ 
न्यपतत्सा महावेगा लक्ष्मणस्य महोरसि |
जिह्वेवोरगराजस्य दीप्यमाना महाद्युतिः || ६-१००-३५ 
ततो रावणवेगेन सुदूरमवगाढया |
शक्त्या निर्भिन्नहृदयः पपात भुवि लक्ष्मणः || ६-१००-३६ 
तदवस्थन् समीपस्थो लक्ष्मणं प्रेक्ष्य राघवः |
भ्रातृस्नेहान्महातेजा विषण्णहृदयोअभवत् || ६-१००-३७ 
स मुहूर्तमनुध्याय बाष्पव्याकुललोचनः |
बभूव सन्रब्धतरो युगान्त इव पावकः || ६-१००-३८ 
न विषादस्य कालोअयमिति सञ्चिन्त्य राघवः |
चक्रे सुतुमुलन् युद्धं रावणस्य वधे धृतः || ६-१००-३९
सर्वयत्नेन महता लक्ष्मणं परिवीक्ष्य च | 
स ददर्श ततो रामः शक्त्या भिन्नं महाहवे || ६-१००-४०
लक्ष्मणन् रुधिरादिग्धं सपन्नगमिवाचलम् | 
तामपि प्रहितान् शक्तिं रावणेन बलीयसा || ६-१००-४१
यत्नतस्ते हरिश्रेष्ठा न शेकुरवमर्दितुम् |
अर्दिताश्चैव बाणौघैः क्षिप्रहस्तेन रक्षसा || ६-१००-४२ 
सौमित्रिन् सा विनिर्भिद्य प्रविष्टा धरणीतलम् |
तान् कराभ्यां परामृश्य रामः शक्तिं भयावहाम् || ६-१००-४३
बभञ्ज समरे क्रुद्धो बलवद्विचकर्ष च | 
तस्य निष्कर्षतः शक्तिन् रावणेन बलीयसा || ६-१००-४४
शराः सर्वेषु गात्रेषु पातिता मर्मभेदिनः | 
अचिन्तयित्वा तान्बाणान्समाश्लिष्या च लक्ष्मणम् || ६-१००-४५
अब्रवीच्च हनूमन्तन् सुग्रीवन् चैव राघवः | 
लक्ष्मणं परिवार्येह तिष्ठध्वन् वानरोत्तमाः || ६-१००-४६
पराक्रमस्य कालोअयन् सम्प्राप्तो मे चिरेप्सितः |
पापात्मायन् दशग्रीवो वध्यतां पापनिश्चयः || ६-१००-४७
काङ्क्षितः स्तोककस्येव घर्मान्ते मेघदर्शनम् | 
अस्मिन्मुहूर्ते नचिरात्सत्यं प्रतिशृणोमि वः || ६-१००-४८
अरावणमरामन् वा जगद्द्रक्ष्यथ वानराः | 
राज्यनाशन् वने वासन् दण्डके परिधावनम् || ६-१००-४९
वैदेह्याश्च परामर्शन् रक्षोभिश्च समागमम् | 
प्राप्तन् दुःखं महद्घोरं क्लेशं च निरयोपमम् || ६-१००-५०
अद्य सर्वमहन् त्यक्ष्ये हत्वा तन् रावणं रणे | 
यदर्थन् वानरं सैन्यं समानीतमिदं मया || ६-१००-५१
सुग्रीवश्च कृतो राज्ये निहत्वा वालिनन् रणे |
सोअयमद्य रणे पापश्चक्षुर्विषयमागतः || ६-१००-५२ 
चक्षुर्विषयमागम्य नायन् जीवितुमर्हति || ६-१००-५३
दृष्टिन् दृष्टिविषस्येव सर्पस्य मम रावणः |
यथा वा वैनतेयस्य दृष्टिं प्राप्तो भुजंगमः || ६-१००-५४ 
स्वस्थाः पश्यत दुर्धर्षा युद्धन् वानरपुङ्गवाः |
आसीनाः पर्वताग्रेषु ममेदन् रावणस्य च || ६-१००-५५ 
अद्य रामस्य रामत्वं पश्यन्तु मम सन्युगे |
त्रयो लोकाः सगन्धर्वाः सदेवाः सर्षिचारणाः || ६-१००-५६ 
अद्य कर्म करिष्यामि यल्लोकाः सचराचराः |
सदेवाः कथयिष्यन्ति यावद्भूमिर्धरिष्यति || ६-१००-५७
समागम्य सदा लोके यथा युद्धं प्रवर्तितम् | 
एवमुक्त्वा शितैर्बाणैस्तप्तकाञ्चनभूषणैः |
आजघान दशग्रीवन् रणे रामः समाहितः || ६-१००-५८ 
अथ प्रदीप्तैर्नाराचैर्मुसलैश्चापि रावणः || ६-१००-५९
अभ्यवर्षत्तदा रामन् धाराभिरिव तोयदः | 
रामरावणमुक्तानामन्योन्यमभिनिघ्नताम् || ६-१००-६०
शराणान् च शराणां च बभूव तुमुलः स्वनः | 
ते भिन्नाश्च विकीर्णाश्च रामरावणयोः शराः || ६-१००-६१
अन्तरिक्षात्प्रदीप्ताग्रा निपेतुर्धरणीतले | 
तयोर्ज्यातलनिर्घोषो रामरावणयोर्महान् || ६-१००-६२
त्रासनः सर्वबूतानान् स बभूवाद्भुतोपमः | 
विकीर्यमाणः शरजालवृष्टिभिर् |
र्महात्मना दीप्तधनुष्मतार्दितः |
भयात्प्रदुद्राव समेत्य रावणो |
यथानिलेनाभिहतो बलाहकः || ६-१००-६३ 
इत्यार्षे श्रीमद्रामायणे आदिकाव्ये युद्धकाण्डे शततमः सर्गः 
शक्त्या निपातितं दृष्ट्वा रावणेन बलीयसा |
लक्ष्मणं समर् शूरं शोणितौघपरिप्लुतम् || ६-१०१-१
स दत्त्वा तुमुलन् युद्धं रावणस्य दुरात्मनः |
विसृजनेव बाणौघान्सुषेणन् वाक्यमब्रवीत् || ६-१०१-२ 
एष रावणवेगेन लक्ष्मणः पतितः क्षितौ |
सर्पवद्वेष्टते वीरो मम शोकमुदीरयन् || ६-१०१-३ 
शोणितार्द्रमिमन् वीरं प्राणैरिष्टतरं मम |
पश्यतो मम का शक्तिर्योद्धुं पर्याकुलात्मनः || ६-१०१-४ 
अयन् स समरश्लाघी भ्राता मे शुभलक्षणः |
यदि पञ्चत्वमापन्नः प्राणैर्मे किन् सुखेन वा || ६-१०१-५ 
लज्जतीव हि मे वीर्यं भ्रश्यतीव कराद्धनुः |
सायका व्यवसीदन्ति दृष्टिर्बाष्पवशन् गता || ६-१०१-६ 
अवसीदन्ति गात्राणि स्वप्नयाने नृणामिव |
चिन्ता मे वर्धते तीव्रा मुमूर्षापि च जायते || ६-१०१-७ 
भ्रातरं निहतन् दृष्ट्वा रावणेन दुरात्मना |
विष्टन्न्तं तु दुःखार्तं मर्मण्यभिहतं भृशम् || ६-१०१-८ 
राघवो भ्रातरं दृष्ट्य प्रियं प्राणं बहिश्चरम् |
दुःखेन महताविष्टो ध्यानशोकपरायणः || ६-१०१-९ 
परन् विषादमापन्नो विललापाकुलेन्द्रियः |
न हि युद्धेन मे कार्यं नैव प्राणैर्न सीतया || ६-१०१-१० 
विजयोऽपि हि मे शूर न प्रियायोपकल्पते |
अचक्षुर्विषयश्चन्द्रः कां प्रीतिं जनयिष्यति || ६-१०१-११ 
किं मे युद्धेन किं प्राणैर्युद्धकार्यं न विद्यते |
यत्रायं निहतः शेते रणमूर्धनि लक्ष्मणः || ६-१०१-१२ 
यथैव मां वनं यान्तमनुयाति महाद्युतिः |
अहमप्युपयास्यामि तथैवैनं यमक्षयम् || ६-१०१-१३ 
इष्टबन्दुजनो नित्यं मां स नित्यमनुव्रतः |
इमामवस्थां गमितो राक्षसैः कूटयोधिभिः || ६-१०१-१४ 
देशे देशे कलत्राणि देशे देशे च बान्धवाः |
तं तु देशं न पश्यामि यत्र भ्राता सहोदरः || ६-१०१-१५ 
इत्येवं विलपन्तं तं शोकविह्वलितेन्द्रियम् |
विवेष्टमानं करुणमुच्छ्वसन्तं पुनः पुनः || ६-१०१-१६ 
किं नु राज्ये दुर्धर्षलक्ष्मणेन विना मम |
कथं वक्ष्याम्यहं त्वम्बां सुमित्रां पुत्रवत्सलाम् || ६-१०१-१७ 
उपालम्भं न शक्ष्यामि सोढुं दत्तं सुमित्रया |
किं नु वक्ष्यामि कौसल्यां मातरं किं नु कैकयीम् || ६-१०१-१८ 
भरतं किं नु वक्ष्यामि शत्रुघ्नं च महाबलम् |
सह तेन वनं यातो विना तेनागतः कथम् || ६-१०१-१९ 
इहैव मरणं श्रेयो न तु बन्धुविगर्हणम् |
किं मया दुष्कृतं कर्म कृतमन्यत्र जन्मनि || ६-१०१-२०
येन मे धार्मिको भ्राता निहतश्चाग्रतः स्थितः | 
हा भ्रातर्मनुजश्रेष्ठ शूराणाम् प्रवर प्रभो || ६-१०१-२१
एकाकी किं नु मां त्यक्त्वा परलोकाय गच्छसि | 
विलपन्तं च मां भ्रातः किमर्थं नावभाषसे || ६-१०१-२२
उत्तिष्ठ पश्य किं शेषे दीनं मां पश्य चक्षुषा | 
शोकार्तस्य प्रमत्तस्य पर्वतेषु वनेषु च || ६-१०१-२३
विषण्णस्य महाबाहो समाश्वासयिता मम | 
राममेवं ब्रुवाणं तु शोकव्याकुलितेन्द्रियम् || ६-१०१-२४
आश्वासयन्नुवाचेदं सुषेणः परमं वचः | 
त्यजेमां नरशार्दूल बुद्धिं वैक्लब्यकारिणीम् || ६-१०१-२५
शोकसंजननीं चिन्तां तुल्यां बाणैश्चमूमुखे | 
नैव पञ्चत्वमापन्नो लक्ष्मणो लक्ष्मिवर्धनः || ६-१०१-२६
न ह्य्स्य विकृतं वक्त्रं न च श्यामत्वमागतम् | 
सुप्रभन् च प्रसन्नं च मुखमस्याभिलक्ष्यते || ६-१०१-२७
पद्मरक्ततलौ हस्तौ सुप्रसन्ने च लोचने | 
नेदृशं दृश्यते रूपं गतासूनां विशां पते || ६-१०१-२८
विषादं मा कृथा वीर सप्राणोऽयमरिंदम | 
आख्याति तु प्रसुप्तस्य स्रस्तगात्रस्य भूतले || ६-१०१-२९
सोच्छ्वासं हृदयं वीर कम्पमानं मुहुर्मुहुः | 
एवं न विद्यते रूपन् गतासूनान् विशां पते || ६-१०१-३०
समीपस्थमुवाचेदं हनूमन्तं महाकपिम् | 
सौम्य शीघ्रमितो गत्वा शैलमोषधिपर्वतम् || ६-१०१-३१
पूर्वन् हि कथितो योअसौ वीर जाम्बवता शुभः |
दक्षिणे शिखरे तस्य जातामोषधिमानय || ६-१०१-३२
विशल्यकरणी नाम विशल्यकरणीन् शुभाम् |
संजीवकरणीं वीर संधानीं च महौषधीम् || ६-१०१-३३
संजीवनार्थं वीरस्य लक्ष्मणस्य महात्मनः | 
इत्येवमुक्तो हनुमान्गत्वा चौषदिपर्वतम् || ६-१०१-३४
चिन्तामभ्यगमच्छ्रीमानजानंस्ता महौषधीः | 
तस्य बुद्धिः समुत्पन्ना मारुतेरमितौजसः || ६-१०१-३५
इदमेव गमिष्यामि गृहीत्वा शिखरं गिरेः | 
अस्मिंस्तु शिखरे जातामोषधिं तां सुखावहाम् || ६-१०१-३६
प्रतर्केणावगच्छामि सुषेणो ह्येवमब्रवीत् | 
अगृह्य यदि गच्छमि विशल्यकरणीमहम् || ६-१०१-३७
कालात्ययेन दोषः स्याद्वैक्लब्यं च महद्भवेत् | 
इति सञ्चिन्त्य हनुमान्गत्वा क्षिप्रं महाबलः || ६-१०१-३८
आसाद्य पर्वतश्रेष्ठं त्रिः प्रक्रम्य गिरेः शिरः |
प्लुल्लनानातरुगणं समुत्पाट्य महाबलः || ६-१०१-३९
गृहीत्वा हरिशार्दूलो हस्ताभ्यां समतोलयत् | 
स नीलमिव जीमूतं तोयपूर्णम् नभस्तलात् || ६-१०१-४०
उत्पपात गृहीत्वा तु हनूमाञ्शिखरन् गिरेः | 
समागम्य महावेगः संन्यस्य शिखरं गिरेः || ६-१०१-४१
विश्रम्यकिंचिद्धनुमान् सुषेणमिदमब्रवीत् | 
ओषधीर्नावगछामि ता अहन् हरिपुङ्गव || ६-१०१-४२
तदिदन् शिखरन् कृत्स्नं गिरेस्तस्याहृतं मया | 
एवम् कथयमानं तं प्रशस्य पवनात्मजम् || ६-१०१-४३
सुषेणो वानरश्रेष्ठो जग्राहोत्पाट्य चौषधीः | 
विस्मितास्तु बभूवुस्ते सर्वे वानरपुंगवाः || ६-१०१-४४
दृष्ट्वा हनूमतः कर्म सुरैरपि सुदुष्करम् | 
ततः सङ्क्षोदयित्वा तामोषधिन् वानरोत्तमः || ६-१०१-४५
लक्ष्मणस्य ददौ नस्तः सुषेणः सुमहाद्युतिः | 
सशल्यः स समाघ्राय लक्ष्मणः परवीरहा || ६-१०१-४६
विशल्यो विरुजः शीघ्रमुदतिष्ठन्महीतलात् | 
तमुत्थितं तु हरयो भूतलात्प्रेक्ष्य लक्ष्मणम् || ६-१०१-४७
साधु साध्विति सुप्रीताः सुषेणं प्रत्यपूजयन् | 
एह्येहीत्यब्रवीद्रामो लाक्ष्मणं परवीरहा || ६-१०१-४८
सस्वजे स्नेहगाढन् च बाष्पपर्याकुलेक्षणः | 
अब्रवीच्च परिष्वज्य सौमित्रिन् राघवस्तदा || ६-१०१-४९
दिष्ट्या त्वान् वीर पश्यामि मरणात्पुनरागतम् | 
न हि मे जीवितेनार्थः सीतया च जयेन वा || ६-१०१-५०
को हि मे जीवितेनार्थस्त्वयि पञ्चत्वमागते | 
इत्येवन् वदतस्तस्य राघवस्य महात्मनः || ६-१०१-५१
खिन्नः शिथिलया वाचा लक्ष्मणो वाक्यमब्रवीत् | 
तां प्रतिज्ञां प्रतिज्ञाय पुरा सत्यपराक्रम || ६-१०१-५२
लघुः कश्चिदिवासत्त्वो नैवन् वक्तुमिहार्हसि | 
न प्रतिज्ञान् हि कुर्वन्ति वितथां साधवोअनघ || ६-१०१-५३
लक्ष्मणन् हि महत्त्वस्य प्रतिज्ञापरिपालनम् | 
नैराश्यमुपगन्तुन् ते तदलं मत्कृतेअनघ || ६-१०१-५४
वधेन रावणस्याद्य प्रतिज्ञामनुपालय | 
न जीवन्यास्यते शत्रुस्तव बाणपथन् गतः || ६-१०१-५५
नर्दतस्तीक्ष्णदंष्ट्रस्य सिन्हस्येव महागजः | 
अहन् तु वधमिच्छामि शीघ्रमस्य दुरात्मनः || ६-१०१-५६
यावदस्तं न यात्येष कृतकर्मा दिवाकरः | 
यदि वधमिच्छसि रावणस्य संख्ये |
यदि च कृतां हि तवेच्छसि प्रतिज्ञाम् |
यदि तव राजसुताभिलाष आर्य |
कुरु च वचो मम शीग्रमद्य वीर || ६-१०१-५७ 
इत्यार्षे श्रीमद्रामायणे आदिकाव्ये युद्धकाण्डे एकाधिकशततमः सर्गः 
लक्ष्मणेन तु तद्वाक्यमुक्तन् श्रुत्वा स राघवः |
संदधे परवीरघ्नो धनुरादाय वीर्यवान् || ६-१०२-१ 
रावणाय शरान्घोरान्विससर्ज चमूमुखे |
अथान्यं रथमास्थाय रावणो राक्षसाधिपः || ६-१०२-२
अभ्यधावा काकुत्स्थं स्वर्भानुरिव भास्करम् | 
दशग्रीवो रथस्थस्तु रामन् वज्रोपमैः शरैः || ६-१०२-३
आजघान महाघोरैर्धाराभिरिव तोयदः | 
दीप्तपावकसङ्काशैः शरैः काञ्चनभूषणैः || ६-१०२-४
निर्बिभेद रणे रामो दशग्रीवन् समाहितः | 
भूमिस्थितस्य रामस्य रथस्थस्य च रक्षसः || ६-१०२-५
न समन् युद्धमित्याहुर्देवगन्धर्वदानवाः | 
ततो देववरः श्रीमान् श्रुत्वा तेषां वचोऽमृतम् || ६-१०२-६
आहूय मातलिं शक्रो वचनं चेदमब्रवीत् | 
रथेन मम भूमिष्ठं शीघ्रं याहि रघूत्तमम् || ६-१०२-७
आयूय भूतलं यातः कुरु देवहितं महत् | 
इत्युक्तो देवराजेन मातलिर्द्वसारथिः || ६-१०२-८
प्रणम्य शिरसा देवं ततो वचनमब्रवीत् | 
शीघ्रं यास्यामि देवेन्द्र सारथ्यं च करोम्यहम् || ६-१०२-९
ततो हयैश्च संयोज्य हरितैः स्यन्दनोत्तमम् | 
ततः काञ्चनचित्राङ्गः किङ्किणीशतभूषितः || ६-१०२-१०
तरुणादित्यसङ्काशो वैदूर्यमयकूबरः |
सदश्वैः काञ्चनापीडैर्युक्तः श्वेतप्रकीर्णकैः || ६-१०२-११
हरिभिः सूर्यसङ्काशैर्हेमजालविभूषितैः |
रुक्मवेणुध्वजः श्रीमान्देवराजरथो वरः || ६-१०२-१२
देवराजेन संदिष्टो रथमारुह्य मातलिः |
अभ्यवर्तत काकुत्स्थमवतीर्य त्रिविष्टपात् || ६-१०२-१३ 
अब्रवीच्च तदा रामन् सप्रतोदो रथे स्थितः |
प्राञ्जलिर्मातलिर्वाक्यन् सहस्राक्षस्य सारथिः || ६-१०२-१४ 
सहस्राक्षेण काकुत्स्थ रथोअयन् विजयाय ते |
दत्तस्तव महासत्त्व श्रीमाञ्शत्रुनिबर्हणः || ६-१०२-१५ 
इदमैन्द्रं महच्चापन् कवचं चाग्निसंनिभम् |
शराश्चादित्यसङ्काशाः शक्तिश्च विमला शिताः || ६-१०२-१६ 
आरुह्येमन् रथं वीर राक्षसन् जहि रावणम् |
मया सारथिना राम महेन्द्र इव दानवान् || ६-१०२-१७ 
इत्युक्तः स परिक्रम्य रथन् तमभिवाद्य च |
आरुरोह तदा रामो लोकाण्ल्लक्ष्म्या विराजयन् || ६-१०२-१८ 
बभूव च महायुद्धं तुमुलं रोमहर्षणम् |
रामस्य च महाबाहो रावणस्य च रक्षसः || ६-१०२-१९ 
स गान्धर्वेण गान्धर्वन् दैवं दैवेन राघवः |
अस्त्रन् राक्षसराजस्य जघान परमास्त्रवित् || ६-१०२-२० 
अस्त्रन् तु परमं घोरन् राक्षसं राकसाधिप |
ससर्ज परमक्रुद्धः पुनरेव निशाचरः || ६-१०२-२१ 
ते रावणधनुर्मुक्ताः शराः काञ्चनभूषणाः |
अभ्यवर्तन्त काकुत्स्थन् सर्पा भूत्वा महाविषाः || ६-१०२-२२ 
ते दीप्तवदना दीप्तन् वमन्तो ज्वलनं मुखैः |
राममेवाभ्यवर्तन्त व्यादितास्या भयानकाः || ६-१०२-२३ 
तैर्वासुकिसमस्पर्शैर्दीप्तभोगैर्महाविषैः |
दिशश्च सन्तताः सर्वाः प्रदिशश्च समावृताः || ६-१०२-२४ 
तान्दृष्ट्वा पन्नगान्रामः समापतत आहवे |
अस्त्रन् गारुत्मतं घोरं प्रादुश्चक्रे भयावहम् || ६-१०२-२५ 
ते राघवधनुर्मुक्ता रुक्मपुङ्खाः शिखिप्रभाः |
सुपर्णाः काञ्चना भूत्वा विचेरुः सर्पशत्रवः || ६-१०२-२६ 
ते तान्सर्वाञ्शराञ्जघ्नुः सर्परूपान्महाजवान् |
सुपर्णरूपा रामस्य विशिखाः कामरूपिणः || ६-१०२-२७ 
अस्त्रे प्रतिहते क्रुद्धो रावणो राक्षसाधिपः |
अभ्यवर्षत्तदा रामन् घोराभिः शरवृष्टिभिः || ६-१०२-२८ 
ततः शरसहस्रेण राममक्लिष्टकारिणम् |
अर्दयित्वा शरौघेण मातलिं प्रत्यविध्यत || ६-१०२-२९ 
चिच्छेद केतुमुद्दिश्य शरेणैकेन रावणः |
पातयित्वा रथोपस्थे रथात्केतुन् च काञ्चनम् || ६-१०२-३०
ऐन्द्रानभिजघानाश्वाञ्शरजालेन रावणः | 
विषेदुर्देवगन्धर्वा दानवाश्चारणैः सह || ६-१०२-३१
राममार्तन् तदा दृष्ट्वा सिद्धाश्च परमर्षयः |
व्यथिता वानरेन्द्राश्च बभूवुः सविभीषणाः || ६-१०२-३२
रामचन्द्रमसन् दृष्ट्वा ग्रस्तन् रावणराहुणा | 
प्राजापत्यन् च नक्षत्रन् रोहिणीं शशिनः प्रियाम् || ६-१०२-३३
समाक्रम्य बुधस्तस्थौ प्रजानामशुभावहः | 
सधूमपरिवृत्तोर्मिः प्रज्वलन्निव सागरः || ६-१०२-३४
उत्पपात तदा क्रुद्धः स्पृशन्निव दिवाकरम् | 
शस्त्रवर्णः सुपरुषो मन्दरश्मिर्दिवाकरः || ६-१०२-३५
अदृश्यत कबन्धाङ्गः सन्सक्तो धूमकेतुना | 
कोसलानान् च नक्षत्रन् व्यक्तमिन्द्राग्निदैवतम् || ६-१०२-३६
आक्रम्याङ्गारकस्तस्थौ विशाखामपि चाम्बरे | 
दशास्यो विंशतिभुजः प्रगृहीतशरासनः || ६-१०२-३७
अदृश्यत दशग्रीवो मैनाक इव पर्वतः | 
निरस्यमानो रामस्तु दशग्रीवेण रक्षसा || ६-१०२-३८
नाशकदभिसन्धातुन् सायकान्रणमूर्धनि | 
स कृत्वा भ्रुकुटीन् क्रुद्धः किं चित्सन्रक्तलोचनः || ६-१०२-३९
जगाम सुमहाक्रोधं निर्दहन्निव रक्षसान् | 
तस्य क्रुद्धस्य वदनं दृष्ट्वा रामस्य धीमतः || ६-१०२-४०
सर्वभूतानि वित्रेसुः प्राकम्पत च मेदिनी | 
सिंहशार्दूलवान् शैलः संचचाल चलद्द्रुमः |
बभूव चापि क्षुभितः समुद्रः सरितां पतिः || ६-१०२-४१ 
खराश्च खरनिर्घोषा गगने परुषा घनाः |
औत्पातिकाश्च नर्दन्तः समन्तात् परिचक्रमुः || ६-१०२-४२ 
रामं दृष्ट्वा सुसंक्रुद्धमुत्पातांशैव दारुणान् |
वित्रेसुः सर्वभूतानि रावणस्याभवद्भयम् || ६-१०२-४३ 
विमानस्थास्थदा देवा गन्धर्वाश्च महोरगाः |
ऋषिदानवदैत्याश्च गरुत्मन्तश्च खेचराः || ६-१०२-४४
ददृशुस्ते तदा युद्धं लोकसंवर्तसंस्थितम्
नानाप्रहरणैर्भीमैः शूरयोः संप्रयुध्यतोः || ६-१०२-४५ 
ऊचुः सुरासुराः सर्वे तदा विग्रहमागताः |
प्रेक्षमाणा महद्युद्धं वाक्यं भक्त्या प्रहृष्टवत् || ६-१०२-४६ 
दशग्रीवं जयेत्याहुरसुराः समवस्थिताः |
देवा राममवोचंस्ते त्वं जयेति पुनः पुनः || ६-१०२-४७ 
एतस्मिन्नन्तरे क्रोधाद्राघवस्य स रावणः |
प्रहर्तुकामो दुष्टात्मा स्पृशन् प्रहरणं महत् || ६-१०२-४८
वज्रसारं महानादं सर्वशत्रुनिबर्हणम् |
शैलशृङ्गनिभैः कूटैश्चित्तदृष्टिभयावहम् || ६-१०२-४९
सधूममिव तीक्षणग्रं युगान्ताग्निचयोपमम् |
अतिरौद्रमनासाद्यं कालेनापि दुरासद्म् || ६-१०२-५०
त्रासनं सर्वभूतानां दारणं भेदनं तथा |
प्रदीप्तमिव रोषेण शूलं जग्राह रावणः || ६-१०२-५१ 
तच्छूलं परमक्रुद्धो मध्ये जग्राह वीर्यवान् |
अनीकैः समरे शूरै राक्षसैः परिवारितः || ६-१०२-५२ 
समुद्यम्य महाकायो ननाद युधि भैरवम् |
संरक्तनयनो रोषात् स्वसैन्यमभिहर्षयन् || ६-१०२-५३ 
पृथिवीं चान्तरिक्षं च दिशश्च प्रदिशस्तथा |
प्राकम्पयत्तदा शब्दो राक्षसेन्द्रस्य दारुणः || ६-१०२-५४ 
अतिकायस्य नादेन तेन तस्य दुरात्मनः |
सर्वभूतानि वित्रेसुः सागरश्च प्रचुक्षुभे || ६-१०२-५५ 
स गृहीत्वा महावीर्यः शूलं तद्रावणो महत् |
विनद्य सुमहानादं रामं परुषमब्रवीत् || ६-१०२-५६ 
शूलोऽयं वज्रसारस्ते राम रोषन्मयोद्यतः |
तव भ्रातृसहायस्य सम्यक् प्राणान् हरिष्यति || ६-१०२-५७ 
रक्षसामद्य शूराणां निहतानां चमूमुखे |
त्वां निहत्य रणश्लाघी करोमि तरसा समम् || ६-१०२-५८ 
तिष्ठेदानीं निहन्मि त्वामेष शूलेन राघव |
एवमुक्त्वा स चिक्षेप तच्छूलं राक्षसाधिपः || ६-१०२-५९ 
तद्रावणकरान्मुक्तं विद्युन्मालासमावृतम् |
अष्टघण्टं महानादं वियद्गतमशोभत || ६-१०२-६० 
तच्छूलां रागवो द्ऱिष्ट्वा ज्वलन्तं घोरदर्शनम् |
ससर्ज विशिखान् रामश्चापमायम्य वीर्यवान् || ६-१०२-६१ 
आपतन्तं शरौघेण वारयामास राघवः |
उत्पतन्तं युगान्ताग्निं जलौघैरिव वासवः || ६-१०२-६२ 
निर्ददाह स तान् बाणान् रामकार्मुकनिःसृतान् |
रावणस्य महान् शूलः पतङ्गानिव पावकः || ६-१०२-६३ 
तान् दृष्ट्वा भस्मसाद्भूतान् शूलसंस्पर्शचूर्णतान् |
सायकानन्तरिक्षस्थान् रागवः क्रोधमाहरत् || ६-१०२-६४ 
स तां मातलिनानीतां शक्तिं वासवसंमताम् |
जग्राह परमक्रुद्धो राघवो रघवनन्दनः || ६-१०२-६५ 
सा तोलिता बलवता शक्तिर्घण्टाकृतस्वना |
नभः प्रज्वालयामास युगान्तोल्केव सप्रभा || ६-१०२-६६ 
सा क्षिप्ता राक्षसेन्द्रस्य तस्मिन् शूले पपात ह |
भिन्नः शक्त्या महान् शूलो निपपात हतद्युतिः || ६-१०२-६७ 
निर्भभेद ततो बाणैर्हयानस्य महाजवान् |
रामस्त्रीक्षणैर्महावेगैर्बाणवद्भिरजिह्मगैः || ६-१०२-६८ 
निर्बधेदोरसि तदा रावणं निशितैः शरैः |
राघवः परमायत्तो ललाटे पत्त्रिभिस्त्रिभिः || ६-१०२-६९ 
स शरैर्भिन्नसर्वाङ्गो गात्रप्रसृतशोणितः |
राक्षसेन्द्रः समूहस्थः पुल्लाशोक इवाबभौ || ६-१०२-७० 
स रामबाणैरतिविद्धगात्रो |
निशाचरेन्द्रः क्षतजार्द्रगात्रः |
जगाम खेदं च समाजमध्ये |
क्रोधं च चक्रे सुभृशं तदानीम् || ६-१०२-७१ 
इत्यार्षे श्रीमद्रामायणे आदिकाव्ये युद्धकाण्डे द्व्यधिकशततमः सर्गः 
स तु तेन तदा क्रोधात्काकुत्स्थेनार्दितो रणे |
रावणः समरश्लाघी महाक्रोधमुपागमत् || ६-१०३-१ 
स दीप्तनयनो रोषाच्चापमायम्य वीर्यवान् |
अभ्यर्दयत्सुसङ्क्रुद्धो राघवं परमाहवे || ६-१०३-२
बाणधारा सहस्रैस्तु स तोयद इवाम्बरात् |
राघवन् रावणो बाणैस्तटाकमिव पूरयत् || ६-१०३-३ 
पूरितः शरजालेन धनुर्मुक्तेन सन्युगे |
महागिरिरिवाकम्प्यः काकुस्थो न प्रकम्पते || ६-१०३-४ 
स शरैः शरजालानि वारयन्समरे स्थितः |
गभस्तीनिव सूर्यस्य प्रतिजग्राह वीर्यवान् || ६-१०३-५ 
ततः शरसहस्राणि क्षिप्रहस्तो निशाचरः |
निजघानोरसि क्रुद्धो राघवस्य महात्मनः || ६-१०३-६ 
स शोणित समादिग्धः समरे लक्ष्मणाग्रजः |
दृष्टः फुल्ल इवारण्ये सुमहान्किंशुकद्रुमः || ६-१०३-७ 
शराभिघातसन्रब्धः सोअपि जग्राह सायकान् |
काकुत्स्थः सुमहातेजा युगान्तादित्यवर्चसः || ६-१०३-८ 
ततोअन्योन्यन् सुसन्रब्धावुभौ तौ रामरावणौ |
शरान्धकारे समरे नोपालक्षयतान् तदा || ६-१०३-९ 
ततः क्रोधसमाविष्टो रामो दशरथात्मजः |
उवाच रावणन् वीरः प्रहस्य परुषं वचः || ६-१०३-१० 
मम भार्या जनस्थानादज्ञानाद्राक्षसाधम |
हृता ते विवशा यस्मात्तस्मात्त्वं नासि वीर्यवान् || ६-१०३-११ 
मया विरहितान् दीनान् वर्तमानां महावने |
वैदेहीं प्रसभन् हृत्वा शूरोअहमिति मन्यसे || ६-१०३-१२ 
स्त्रीषु शूर विनाथासु परदाराभिमर्शके |
कृत्वा कापुरुषन् कर्म शूरोअहमिति मन्यसे || ६-१०३-१३ 
भिन्नमर्याद निर्लज्ज चारित्रेष्वनवस्थित |
दर्पान्मृत्युमुपादाय शूरोअहमिति मन्यसे || ६-१०३-१४ 
शूरेण धनदभ्रात्रा बलैः समुदितेन च |
श्लाघनीयन् यशस्यन् च कृतं कर्म महत्त्वया || ६-१०३-१५ 
उत्सेकेनाभिपन्नस्य गर्हितस्याहितस्य च |
कर्मणः प्राप्नुहीदानीन् तस्याद्य सुमहत्फलम् || ६-१०३-१६ 
शूरोऽहमिति चात्मानमवगच्छसि दुर्मते |
नैव लज्जास्ति ते सीतान् चोरवद्व्यपकर्षतः || ६-१०३-१७ 
यदि मत्संनिधौ सीता धर्षिता स्यात्त्वया बलात् |
भ्रातरन् तु खरं पश्येस्तदा मत्सायकैर्हतः || ६-१०३-१८ 
दिष्ट्यासि मम दुष्टात्मंश्चक्षुर्विषयमागतः |
अद्य त्वान् सायकैस्तीक्ष्णैर्नयामि यमसादनम् || ६-१०३-१९ 
अद्य ते मच्छरैश्छिन्नन् शिरो ज्वलितकुण्डलम् |
क्रव्यादा व्यपकर्षन्तु विकीर्णन् रणपान्सुषु || ६-१०३-२० 
निपत्योरसि गृध्रास्ते क्षितौ क्षिप्तस्य रावण |
पिबन्तु रुधिरन् तर्षाद्बाणशल्यान्तरोथितम् || ६-१०३-२१ 
अद्य मद्बाणाभिन्नस्य गतासोः पतितस्य ते |
कर्षन्त्वन्त्राणि पतगा गरुत्मन्त इवोरगान् || ६-१०३-२२ 
इत्येवन् स वदन्वीरो रामः शत्रुनिबर्हणः |
राक्षसेन्द्रन् समीपस्थं शरवर्षैरवाकिरत् || ६-१०३-२३ 
बभूव द्विगुणन् वीर्यं बलं हर्षश्च सन्युगे |
रामस्यास्त्रबलन् चैव शत्रोर्निधनकाङ्क्षिणः || ६-१०३-२४ 
प्रादुर्बभूवुरस्त्राणि सर्वाणि विदितात्मनः |
प्रहर्षाच्च महातेजाः शीघ्रहस्ततरोअभवत् || ६-१०३-२५ 
शुभान्येतानि चिह्नानि विज्ञायात्मगतानि सः |
भूय एवार्दयद्रामो रावणन् राक्षसान्तकृत् || ६-१०३-२६ 
हरीणान् चाश्मनिकरैः शरवर्षैश्च राघवात् |
हन्यमानो दशग्रीवो विघूर्णहृदयोअभवत् || ६-१०३-२७ 
यदा च शस्त्रं नारेभे न व्यकर्षच्छरासनम् |
नास्य प्रत्यकरोद्वीर्यन् विक्लवेनान्तरात्मना || ६-१०३-२८ 
क्षिप्ताश्चापि शरास्तेन शस्त्राणि विविधानि च |
न रणार्थाय वर्तन्ते मृत्युकालेअभिवर्ततः || ६-१०३-२९ 
सूतस्तु रथनेतास्य तदवस्थं निरीक्ष्य तम् |
शनैर्युद्धादसम्भान्तो रथन् तस्यापवाहयत् || ६-१०३-३० 
रथं च तस्याथ जवेन सारथि |
र्निवार्य भीमं जलदस्वनं तदा |
जगाम भीत्या समरान्महीपतिं |
निरस्तवीर्यं पतितं समीख्य || ६-१०३-३१ 
इत्यार्षे श्रीमद्रामायणे आदिकाव्ये युद्धकाण्डे त्र्यधिकशततमः सर्गः 
स तु मोहात्सुसङ्क्रुद्धः कृतान्तबलचोदितः |
क्रोधसन्रक्तनयनो रावणो सूतमब्रवीत् ||६-१०४-१ 
हीनवीर्यमिवाशक्तं पौरुषेण विवर्जितम् |
भीरुन् लघुमिवासत्त्वं विहीनमिव तेजसा ||६-१०४-२
विमुक्तमिव मायाभिरस्त्रैरिव बहिष्कृतम् |
मामवज्ञाय दुर्बुद्धे स्वया बुद्ध्या विचेष्टसे ||६-१०४-३ 
किमर्थं मामवज्ञाय मच्छन्दमनवेक्ष्य च |
त्वया शत्रुसमक्षं मे रथोअयमपवाहितः ||६-१०४-४ 
त्वयाद्य हि ममानार्य चिरकालसमार्जितम् |
यशो वीर्यन् च तेजश्च प्रत्ययश्च विनाशिथ ||६-१०४-५ 
शत्रोः प्रख्यातवीर्यस्य रञ्जनीयस्य विक्रमैः |
पश्यतो युद्धलुब्धोअहन् कृतः कापुरुषस्त्वया ||६-१०४-६ 
यस्त्वन् रथमिमं मोहान्न चोद्वहसि दुर्मते |
सत्योअयं प्रतितर्को मे परेण त्वमुपस्कृतः ||६-१०४-७ 
न हीदन् विद्यते कर्म सुहृदो हितकाङ्क्षिणः |
रिपूणान् सदृशन् चैतन्न त्वयैतत्स्वनुष्ठितम् ||६-१०४-८ 
निवर्तय रथन् शीघ्रं यावन्नापैति मे रिपुः |
यदि वाप्युषितोअसि त्वन् स्मर्यन्ते यदि वा गुणाः ||६-१०४-९ 
एवं परुषमुक्तस्तु हितबुद्धिरबुद्धिना |
अब्रवीद्रावणन् सूतो हितं सानुनयं वचः ||६-१०४-१० 
न भीतोअस्मि न मूढोअस्मि नोपजप्तोअस्मि शत्रुभिः |
न प्रमत्तो न निःस्नेहो विस्मृता न च सत्क्रिया ||६-१०४-११ 
मया तु हितकामेन यशश्च परिरक्षता |
स्नेहप्रस्कन्नमनसा प्रियमित्यप्रियन् कृतम् ||६-१०४-१२ 
नास्मिन्नर्थे महाराज त्वं मां प्रियहिते रतम् |
कश्चिल्लघुरिवानार्यो दोषतो गन्तुमर्हसि ||६-१०४-१३ 
श्रूयतामभिधास्यामि यन्निमित्तं मया रथः |
नदीवेग इवाम्भोभिः सन्युगे विनिवर्तितः ||६-१०४-१४ 
श्रमन् तवावगच्छामि महता रणकर्मणा |
न हि ते वीर सौमुख्यं प्रहर्षन् वोपधारये ||६-१०४-१५ 
रथोद्वहनखिन्नाश्च त इमे रथवाजिनः |
दीना घर्मपरिश्रान्ता गावो वर्षहता इव ||६-१०४-१६ 
निमित्तानि च भूयिष्ठन् यानि प्रादुर्भवन्ति नः |
तेषु तेष्वभिपन्नेषु लक्षयाम्यप्रदक्षिणम् ||६-१०४-१७ 
देशकालौ च विज्ञेयौ लक्ष्मणानीङ्गितानि च |
दैन्यन् हर्षश्च खेदश्च रथिनश्च बलाबलम् ||६-१०४-१८ 
स्थलनिम्नानि भूमेश्च समानि विषमाणि च |
युद्धकालश्च विज्ञेयः परस्यान्तरदर्शनम् ||६-१०४-१९ 
उपयानापयाने च स्थानं प्रत्यपसर्पणम् |
सर्वमेतद्रथस्थेन ज्ञेयन् रथकुटुम्बिना ||६-१०४-२० 
तव विश्रामहेतोस्तु तथैषान् रथवाजिनाम् |
रौद्रन् वर्जयता खेदन् क्षमं कृतमिदं मया ||६-१०४-२१ 
न मया स्वेच्छया वीर रथोअयमपवाहितः |
भर्तृस्नेहपरीतेन मयेदन् यत्कृतं विभो ||६-१०४-२२ 
आज्ञापय यथातत्त्वन् वक्ष्यस्यरिनिषूदन |
तत्करिष्याम्यहन् वीरन् गतानृण्येन चेतसा ||६-१०४-२३ 
सन्तुष्टस्तेन वाक्येन रावणस्तस्य सारथेः |
प्रशस्यैनं बहुविधन् युद्धलुब्धोअब्रवीदिदम् ||६-१०४-२४ 
रथन् शीघ्रमिमं सूत राघवाभिमुखन् कुरु |
नाहत्वा समरे शत्रून्निवर्तिष्यति रावणः ||६-१०४-२५ 
एवमुक्त्वा ततस्तुष्टो रावणो राक्षसेश्वरः |
ददौ तस्य शुभन् ह्येकं हस्ताभरणमुत्तमम् ||६-१०४-२६ 
ततो द्रुतन् रावणवाक्यचोदितः |
प्रचोदयामास हयान्स सारथिः |
स राक्षसेन्द्रस्य ततो महारथः |
क्षणेन रामस्य रणाग्रतोअभवत् ||६-१०४-२७ 
इत्यर्षे श्रीमद्रामायणे आदिकाव्ये युद्धकाण्डे चतुरधिकशततमः सर्गः 
ततो युद्धपरिश्रान्तं समरे चिन्तया स्थितम् |
रावणं चाग्रतो दृष्ट्वा युद्धाय समुपस्थितम् || ६-१०५-१
दैवतैश्च समागम्य द्रष्टुमभ्यागतो रणम् |
उपगम्याब्रवीद्राममगस्त्यो भगवान् ऋषिः || ६-१०५-२ 
राम राम महाबाहो शृणु गुह्यं सनातनम् |
येन सर्वानरीन्वत्स समरे विजयिष्यसे || ६-१०५-३ 
आदित्यहृदयं पुण्यं सर्वशत्रुविनाशनम् |
जयावहं जपेन्नित्यमक्षय्यं परमं शिवम् || ६-१०५-४
सर्वमङ्गलमङ्गल्यं सर्वपापप्रणाशनम् |
चिन्ताशोकप्रशमनमायुर्वर्धनमुत्तमम् || ६-१०५-५ 
रश्मिमन्तं समुद्यन्तं देवासुरनमस्कृतम् |
पूजयस्व विवस्वन्तं भास्करं भुवनेश्वरम् || ६-१०५-६ 
सर्वदेवात्मको ह्येष तेजस्वी रश्मिभावनः |
एष देवासुरगणान् लोकान् पाति गभस्तिभिः || ६-१०५-७ 
एष ब्रह्मा च विष्णुश्च शिवः स्कन्दः प्रजापतिः |
महेन्द्रो धनदः कालो यमः सोमो ह्यपांपतिः || ६-१०५-८ 
पितरो वसवः साध्या अश्विनौ मरुतो मनुः |
वायुर्वह्निः प्रजाः प्राण ऋतुकर्ता प्रभाकरः || ६-१०५-९ 
आदित्यः सविता सूर्यः खगः पूषा गभस्तिमान् |
सुवर्णसदृशो भानुर्हिरण्यरेता दिवाकरः || ६-१०५-१० 
हरिदश्वः सहस्रार्चिः सप्तसप्तिर्मरीचिमान् |
तिमिरोन्मधनः शम्भुस्त्वष्टा मार्तण्डकोऽंशुमान् || ६-१०५-११ 
हिरण्यगर्भः शिशिरस्तपनोऽहस्करो रविः |
अग्निगर्भोऽदितेः पुत्रः शङ्खः शिशिरनाशनः || ६-१०५-१२ 
व्योमनाथस्तमोभेदी बुग्यजुः सामपारगः |
घनवृष्टिरपां मित्रो विन्ध्यवीथीप्लवंगमः || ६-१०५-१३ 
आतपी मण्डली मृत्युः पिङ्गलः सर्वतापनः |
कविर्विश्वो महातेजा रक्तः सर्वभवोद्भवः || ६-१०५-१४ 
नक्षत्रग्रहताराणामधिपो विश्वभावनः |
तेजसामपि तेजस्वी द्वादशात्मन्नमो.स्तु ते || ६-१०५-१५ 
नमः पूर्वाय गिरये पश्चिमायाद्रये नमः |
ज्योतिर्गणानां पतये दिनाधिपतये नमः || ६-१०५-१६ 
जयाय जयभद्राय हर्याश्वाय नमो नमः |
नमो नमः सहस्रांशो आदित्याय नमो नमः || ६-१०५-१७ 
नम उग्राय वीराय सारङ्गाय नमो नमः |
नमः पद्मप्रबोधाय प्रचण्डाय नमोऽस्तु ते || ६-१०५-१८ 
ब्रह्मेशानाच्युतेशाय सूर्यायादित्यवर्चसे |
भास्वते सर्वभक्षाय रौद्राय वपुषे नमः || ६-१०५-१९ 
तमोघ्नाय हिमग्नाय शत्रुघ्नायामितात्मने |
कृतघ्नघ्नाय देवाय ज्योतिषां पतये नमः || ६-१०५-२० 
तप्तचामीकराभाय हरये विश्वकर्मणे |
नमस्तमोभिनिघ्नाय रुचये लोकसाक्षिणे || ६-१०५-२१ 
नाशयत्येष वै भूतं तदेव सृजति प्रभुः |
पायत्येष तपत्येष वर्षत्येष गभस्तिभिः || ६-१०५-२२ 
एष सुप्तेषु जागर्ति भूतेषु परिनिष्ठितः |
एष चैवाग्निहोत्रं च फलं चैवाग्निहोत्रिणाम् || ६-१०५-२३ 
देवाश्च क्रतवश्चैव क्रतूनां फलमेव च |
यानि कृत्यानि लोकेषु सर्वेषु परमप्रभुः || ६-१०५-२४ 
एनमापत्सु कृच्छ्रेषु कान्तारेषु भयेषु च |
कीर्तयन् पुरुषः कश्चिन्नावसीदति राघव || ६-१०५-२५ 
पूजयस्वैनमेकाग्रो देवदेवं जगत्पतिम् |
एतत्त्रिगुणितं जप्त्वा युद्धेषु विजयिष्यसि || ६-१०५-२६ 
अस्मिन् क्षणे महाबाहो रावणं त्वं वधिष्यसि |
एवमुक्त्वा ततोऽगस्त्यो जगाम स यथागतम् || ६-१०५-२७ 
एतच्छ्रुत्वा महातेजा नष्टशोकोऽभवत्तदा |
धारयामास सुप्रीतो राघवः प्रयतात्मवान् || ६-१०५-२८ 
आदित्यं प्रेक्ष्य जप्त्वा तु परं हर्षमवाप्तवान् |
त्रिराचम्य शुचिर्भूत्वा धनुरादाय वीर्यवान् || ६-१०५-२९
रावणं प्रेक्ष्य हृष्टात्मा युद्धार्थं समुपागमत् |
सर्वयत्नेन महता वधे तस्य धृतोऽभवत् || ६-१०५-३० 
अथ रविरवदन्निरीक्ष्य रामं |
मुदितमनाः परमं प्रहृष्यमाणः |
निशिचरपतिसंक्षयं विदित्वा |
सुरगणमध्यगतो वचस्त्वरेति || ६-१०५-३१ 
इत्यार्षे श्रीमद्रामायणे आदिकाव्ये युद्धकाण्डे पञ्चोत्तरशततमः सर्गः 
सारथिः स रथम् हृष्टं परसैन्यप्रधर्षणम् |
गन्धर्वनगराकारं समुच्छ्रितपाताकिनम् || ६-१०६-१
युक्तं परमसंपन्नैर्वाइभिर्हेममालिभिः |
युद्धोपकरणैः पूर्णं पताकाध्वजमालिनम् || ६-१०६-२
ग्रसन्तमिव चाकाशं नादयन्तं वसुंधराम् |
प्रणाशं परनैन्यानां स्वनैन्यस्य प्रहर्षणम् || ६-१०६-३
रावणस्य रथं क्षिप्रं चोदयामास सारथिः | 
तमापतन्तन् सहसा स्वनवन्तं महाध्वजम् || ६-१०६-४
रथन् राक्षसराजस्य नरराजो ददर्श ह |
कृष्णवाजिसमायुक्तन् युक्तं रौद्रेण वर्चसा || ६-१०६-५
दीप्यमानमिवाकाशे विमानं सूर्यवर्चसं |
तडित्पताकागहनन् दर्शितेन्द्रायुधायुधम् || ६-१०६-६ 
शरधारा विमुञ्चन्तन् धारासारमिवान्बुदम् |
तन् दृष्ट्वा मेघसङ्काशमापतन्तन् रथं रिपोः || ६-१०६-७
गिरेर्वज्राभिमृष्टस्य दीर्यतः सदृशस्वनम् |
विस्पारयन्वै वेगेन बालचन्द्रानतं धनुः || ६-१०६-८
उवाच मातलिन् रामः सहस्राक्षस्य मातलिम् | 
मातले पश्य सन्रब्धमापतन्तन् रथं रिपोः || ६-१०६-९
यथापसव्यं पतता वेगेन महता पुनः |
समरे हन्तुमात्मानन् तथानेन कृता मतिः || ६-१०६-१० 
तदप्रमादमातिष्ठ प्रत्युद्गच्छ रथन् रिपोः|
विध्वन्सयितुमिच्छामि वायुर्मेघमिवोत्थितम् || ६-१०६-११ 
अविक्लवमसम्भ्रान्तमव्यग्रहृदयेक्षणम् |
रश्मिसञ्चारनियतं प्रचोदय रथन् द्रुतम् || ६-१०६-१२ 
कामं न त्वन् समाधेयः पुरन्दररथोचितः |
युयुत्सुरहमेकाग्रः स्मारये त्वां न शिक्षये || ६-१०६-१३ 
परितुष्टः स रामस्य तेन वाक्येन मातलिः |
प्रचोदयामास रथन् सुरसारथिसत्तमः || ६-१०६-१४ 
अपसव्यन् ततः कुर्वन्रावणस्य महारथम् |
चक्रोत्क्षिप्तेन रजसा रावणन् व्यवधूनयत् || ६-१०६-१५ 
ततः क्रुद्धो दशग्रीवस्ताम्रविस्फारितेक्षणः |
रथप्रतिमुखन् रामं सायकैरवधूनयत् || ६-१०६-१६ 
धर्षणामर्षितो रामो धैर्यन् रोषेण लङ्घयन् |
जग्राह सुमहावेगमैन्द्रन् युधि शरासनम् || ६-१०६-१७ 
शरांश्च सुमहातेजाः सूर्यरश्मिसमप्रभान् |
तदुपोढं महद्युद्धमन्योन्यवधकाङ्क्षिणोः || ६-१०६-१८
परस्पराभिमुखयोर्दृप्तयोरिव सिन्हयोः | 
ततो देवाः सगन्धर्वाः सिद्धाश्च परमर्षयः || ६-१०६-१९
समीयुर्द्वैरथन् द्रष्टुन् रावणक्षयकाङ्क्षिणः | 
समुत्पेतुरथोत्पाता दारुणा लोमहर्षणाः || ६-१०६-२०
रावणस्य विनाशाय राघवस्य जयाय च | 
ववर्ष रुधिरन् देवो रावणस्य रथोपरि || ६-१०६-२१
वाता मण्डलिनस्तीव्रा अपसव्यं प्रचक्रमुः | 
महद् गृध्रकुलन् चास्य भ्रममाणं नभस्तले || ६-१०६-२२
येन येन रथो याति तेन तेन प्रधावति | 
सन्ध्यया चावृता लङ्का जपापुष्पनिकाशया || ६-१०६-२३
दृश्यते सम्प्रदीतेव दिवसेअपि वसुन्धरा | 
सनिर्घाता महोल्काश्च सम्प्रचेतुर्महास्वनाः || ६-१०६-२४
विषादयन्त्यो रक्षान्सि रावणस्य तदाहिताः | 
रावणश्च यतस्तत्र प्रचचाल वसुन्धरा || ६-१०६-२५
रक्षसान् च प्रहरतां गृहीता इव बाहवः | 
ताम्राः पीताः सिताः श्वेताः पतिताः सूर्यरश्मयः || ६-१०६-२६
दृश्यन्ते रावणस्याङ्गे पर्वतस्येव धातवः | 
गृध्रैरनुगताश्चास्य वमन्त्यो ज्वलनं मुखैः || ६-१०६-२७
प्रणेदुर्मुखमीक्षन्त्यः सन्रब्धमशिवन् शिवाः | 
प्रतिकूलन् ववौ वायू रणे पान्सून् समुत्किरन् || ६-१०६-२८
तस्य राक्षसराजस्य कुर्वन्दृष्टिविलोपनम् | 
निपेतुरिन्द्राशनयः सैन्ये चास्य समन्ततः || ६-१०६-२९
दुर्विषह्य स्वना घोरा विना जलधरस्वनम् | 
दिशश्च प्रदिशः सर्वा बभूवुस्तिमिरावृताः || ६-१०६-३०
पान्सुवर्षेण महता दुर्दर्शन् च नभोअभवत् | 
कुर्वन्त्यः कलहन् घोरन् सारिकास्तद्रथं प्रति || ६-१०६-३१
निपेतुः शतशस्तत्र दारुणा दारुणस्वनाः | 
जघनेभ्यः स्फुलिङ्गांश्च नेत्रेभ्योअश्रूणि सन्ततम् || ६-१०६-३२
मुमुचुस्तस्य तुरगास्तुल्यमग्निन् च वारि च | 
एवं प्रकारा बहवः समुत्पाता भयावहाः || ६-१०६-३३
रावणस्य विनाशाय दारुणाः सम्प्रजजिञिरे | 
रामस्यापि निमित्तानि सौम्यानि च शिवानि च || ६-१०६-३४
बभूवुर्जयशन्सीनि प्रादुर्भूतानि सर्वशः | 
निमित्तानि च सौम्यानि राघवः स्वजयाय वै || ६-१०६-३५
दृष्ट्वा परमसंहृष्टो हतं मेने च रावणम् | 
ततो निरीक्ष्यात्मगतानि राघवो |
रणे निमित्तानि निमित्तकोविदः |
जगाम हर्षन् च परां च निर्वृतिं |
चकार युद्धेअभ्यधिकन् च विक्रमम् || ६-१०६-३६ 
इत्यार्षे श्रीमद्रामायणे आदिकाव्ये युद्धकाण्डे षडुत्तरशततमः सर्गः 
ततः प्रवृत्तं सुक्रूरं रामरावणयोस्तदा |
सुमहद्द्वैरथं युद्धं सर्वलोकभयावहम् ||६-१०७-१ 
ततो राक्षससैन्यं च हरीणां च महद्बलम् |
प्रगृहीतप्रहरणं निश्चेष्टं समतिष्ठत ||६-१०७-२ 
सम्प्रयुद्धौ ततो दृष्ट्वा बलवन्नरराक्षसौ |
व्याक्षिप्तहृदयाः सर्वे परं विस्मयमागताः ||६-१०७-३ 
नानाप्रहरणैर्व्यग्रैर्भुजैर्विस्मितबुद्धयः |
तस्थुः प्रेक्ष्य च सङ्ग्रामं नाभिजघ्नुः परस्परम् ||६-१०७-४ 
रक्षसां रावणं चापि वानराणां च राघवम् |
पश्यतां विस्मिताक्षाणां सैन्यं चित्रमिवाबभौ ||६-१०७-५ 
ते तु तत्र निमित्तानि दृष्ट्वा राघवरावणौ |
कृतबुद्धी स्थिरामर्षौ युयुधाते अभीतवत् ||६-१०७-६ 
जेतव्यमिति काकुत्स्थो मर्तव्यमिति रावणः |
धृतौ स्ववीर्यसर्वस्वं युद्धेऽदर्शयतां तदा ||६-१०७-७ 
ततः क्रोधाद्दशग्रीवः शरान्सन्धाय वीर्यवान् |
मुमोच ध्वजमुद्दिश्य राघवस्य रथे स्थितम् ||६-१०७-८ 
ते शरास्तमनासाद्य पुरन्दररथध्वजम् |
रक्तशक्तिं परामृश्य निपेतुर्धरणीतले ||६-१०७-९ 
ततो रामोऽभिसङ्क्रुद्धश्चापमायम्य वीर्यवान् |
कृतप्रतिकृतं कर्तुं मनसा सम्प्रचक्रमे ||६-१०७-१० 
रावणध्वजमुद्दिश्य मुमोच निशितं शरम् |
महासर्पमिवासह्यं ज्वलन्तं स्वेन तेजसा ||६-१०७-११ 
रामश्चिक्षेप तेजस्वी केतुमुद्दिश्य सायकम् |
जगाम स महीं भित्त्वा दशग्रीवध्वजं शरः ||६-१०७-१२ 
स निकृत्तोऽपतद्भूमौ रावणस्य रथध्वजः |
ध्वजस्योन्मथनं दृष्ट्वा रावणः सुमहाबलः ||६-१०७-१३
क्रोधजेनाग्निना सङ्ख्ये प्रदीप्त इव चाभवत् |
स रोषवशमापन्नः शरवर्षं महद्वमन् ||६-१०७-१४ 
रामस्य तुरगान्दिव्याञ्शरैर्विव्याध रावणः |
ते विद्धा हरयस्तस्य नास्खलन्नापि बभ्रमुः ||६-१०७-१५
बभूवुः स्वस्थहृदयाः पद्मनालैरिवाहताः | 
तेषामसम्भ्रमं दृष्ट्वा वाजिनां रावणस्तदा ||६-१०७-१६
भूय एव सुसङ्क्रुद्धः शरवर्षं मुमोच ह | 
गदाश्च परिघांश्चैव चक्राणि मुसलानि च ||६-१०७-१७
गिरिशृङ्गाणि वृक्षांश्च तथा शूलपरश्वधान् | 
माया विहितमेतत्तु शस्त्रवर्षमपातयत् ||६-१०७-१८
सहस्रशस्ततो बाणानश्रान्तहृदयोद्यमः | 
तुमुलं त्रासजननं भीमं भीमप्रतिस्वनम् ||६-१०७-१९
दुर्धर्षमभवद्युद्धे नैकशस्त्रमयं महत् | 
विमुच्य राघवरथं समन्ताद्वानरे बले ||६-१०७-२०
सायकैरन्तरिक्षं च चकाराशु निरन्तरम् | 
मुमोच च दशग्रीवो निःसङ्गेनान्तरात्मना || ६-१०७-२१
व्यायच्छमानं तं दृष्ट्वा तत्परं रावणं रणे |
प्रहसन्निव काकुत्स्थः सन्दधे निशितान् शरान् ||६-१०७-२२
स मुमोच ततो बाणान्रणे शतसहस्रशः | 
तान् दृष्ट्वा रावणश्चक्रे स्वशरैः खं निरन्तरम् ||६-१०७-२३
ततस्ताभ्यां प्रयुक्तेन शरवर्षेण भास्वता |
शरबद्धमिवाभाति द्वितीयं भास्वदम्बरम् ||६-१०७-२४ 
नानिमित्तोऽभवद्बाणो नातिभेत्ता न निष्फलः |
अन्योन्यमभिसंहत्य निपेतुर्धरणीतले ||६-१०७-२५
तथा विसृजतोर्बाणान्रामरावणयोर्मृधे | 
प्रायुध्येतामविच्छिन्नमस्यन्तौ सव्यदक्षिणम् ||६-१०७-२६
चक्रतुस्तौ शरौघैस्तु निरुच्छ्वासमिवाम्बरम् | 
रावणस्य हयान्रामो हयान्रामस्य रावणः ||६-१०७-२७
जघ्नतुस्तौ तदान्योन्यं कृतानुकृतकारिणौ | 
एवं तु तौ सुसंक्रुद्धौ चक्रतुर्युद्धमुत्तमम् ||६-१०७-२८
मुहूर्तमभवद्युद्धं तुमुलं रोमहर्षणम् | 
प्रयुध्यमानौ समरे महाबलौ |
शितैः शरै रावणलक्ष्मणाग्रजौ |
ध्वजावपातेन स राक्षसाधिपो |
भृशं प्रचुक्रोध तदा रघूत्तमे ||६-१०७-२९ 
तौ तथा युध्यमानौ तु समरे रामरावणौ |
ददृशुः सर्वभूतान्नि विस्मितेनान्तरात्मना ||६-१०७-३० 
अर्दयन्तौ तु समरे तयोस्तौ स्यन्दनोत्तमौ |
परस्परमभिक्रुद्धौ परस्परमभिद्रुतौ ||६-१०७-३१ 
परस्परवधे युक्तौ घोररूपौ बभूवतुः |
मण्डलानि च वीथीश्च गतप्रत्यागतानि च ||६-१०७-३२
दर्शयन्तौ बहुविधां सूतसामर्थ्यजां गतिम् | 
अर्दयन् रावणं रामो राघवं चापि रावणः ||६-१०७-३३
गतिवेगं समापन्नौ प्रतिवेगप्रवर्तने | 
क्षिपतोः शरजालानि तयोस्तौ स्यन्दनोत्तमौ ||६-१०७-३४
चेरतुह् संयुगमहीं सासारौ जलदाविव | 
दर्शयित्वा तदा तौ तु गतिं बहुविधां रणे ||६-१०७-३५
परस्परस्याभिमुखौ पुनरेव च तस्थतुः | 
धुरं धुरेण रथयोर्वक्त्रं वक्त्रेण वाजिनाम् ||६-१०७-३६
पताकाश्च पताकाभिः समीयुः स्थितयोस्तद | 
रावणस्य ततो रामो धनुर्मुकैः शितैः शरैः ||६-१०७-३७
चतुर्भिश्चतुरो दीप्तान् हयान् प्रत्यपसर्पयत् | 
स क्रोधवशमापन्नो हयानामपसर्पणे ||६-१०७-३८
मुमोच निशितान् बाणान् राघवाय दशाननः | 
सोऽतिविद्धो बलवता दशग्रीवेण राघवः ||६-१०७-३९
जगाम न विकारम् च न चापि व्यथितोऽभवत् | 
चिक्षेप च पुनर्बाणान् वज्रपातसमस्वनान् ||६-१०७-४०
सारथिं वज्रहस्तस्य समुद्दिश्य दशाननः | 
मातलेस्तु महावेगाः सरीरे पतिताः शराः ||६-१०७-४१
न सूक्ष्ममपि संमोहं व्यथां वा प्रददुर्युधि | 
तया धर्षणया क्रुद्धो मातलेर्न तथात्मनः ||६-१०७-४२
चकार शरजालेन राघवो विमुखं रिपुम् | 
विंशतिं त्रिंशतिं षष्टिं शतशोऽथ सहस्रशः ||६-१०७-४३
मुमोच राघवो वीरः सायकान् स्यन्दने रपोः | 
रावणोऽपि ततः क्रुद्धो रथस्थो राक्षसेश्वरः ||६-१०७-४४
गदामुसलवर्षेण रामं प्रत्यर्दयरणे | 
तत्प्रयुक्तं पुनर्युद्धं तु मुलं रोमहर्षणम् ||६-१०७-४५
गदानां मुसलानां च परिघाणां च निःस्वनैः |
शरणां पुङ्खवातैश्च क्षुभिताः सप्त सागराः ||६-१०७-४६ 
क्षुब्धानां सागराणां च पातालतलवासिनः |
व्यथिता दानवाः सर्वे पन्नगाश्च सहस्रशः ||६-१०७-४७ 
चकम्पे मेदिनी कृत्स्ना सशैलवनकानना |
भास्करो निष्प्रभश्चासीन्न ववौ चापि मारुतः ||६-१०७-४८ 
ततो देवाः सगन्धर्वाः सिद्धाश्च परमर्षयः |
चिन्तामापेदिरे सर्वे सकिंनरमहोरगाः ||६-१०७-४९ 
स्वस्ति गोब्राह्मणेभ्योऽस्तु लोकास्तिष्ठन्तु शाश्वताः |
जयतां राघवः संख्ये रावणं राक्षसेश्वरम् ||६-१०७-५०
एवं जपन्तोऽपश्यंस्ते देवाः सर्षिगणास्तदा |
रामरावणयोर्युद्धं सुघोरं रोमहर्षणम् ||६-१०७-५१ 
गन्धर्वाप्सरसां संघा दृष्ट्वा युद्धमनूपमम् |
गगनं गगनाकारं सागरः सागरोपमः ||६-१०७-५२
रामरावणयोर्युद्धं रामरावणयोरिव |
एवं ब्रुवन्तो ददृशुस्तद्युद्धं रामरावणम् ||६-१०७-५३ 
ततः क्रोधान्महाबाहू रघूणां कीर्तिवर्धनः |
संधाय धनुषा रामः शरमाशीविषोपमम् ||६-१०७-५४
रावणस्य शोरोऽच्छिन्दच्छ्रीमज्ज्वलितकुण्डलम् |
तच्छिरः पतितं भूमौ दृष्टं लोकैस्त्रिभिस्तदा ||६-१०७-५५ 
तस्यैव सदृशं चान्यद्रावणस्योत्थितं शिरः |
तत् क्षिप्तं क्षिप्रहस्तेन रामेण क्षिप्रकारिणा ||६-१०७-५६ 
द्वितीयं रावणशिरश्चिन्नं संयति सायकैः |
चिन्नमात्रं च तच्छीर्षं पुनरेव प्रद्श्यते ||६-१०७-५७ 
तदप्यशनिसंकाशैश्छिन्नं रामस्य सायकैः |
एवमेव शतं चिन्नं शिरसां तुल्यवर्चसाम् ||६-१०७-५८ 
न चैव रावणस्यान्तो दृश्यते जीवितक्षये |
ततः सर्वास्त्रविद्वीरः करुसल्यानन्दवर्धनः ||६-१०७-५९
मार्गणैर्बहुभिर्युक्तश्चिन्तयामास राघवः | 
मारीचो निहतो यैस्तु खरो यैस्तु सदूषणः |
क्रौञ्चावने विराधस्तु कबन्दो दण्डके वने |
यैः साला गिरयो भग्ना वाली च क्षुभितोऽम्बुधिः ||६-१०७-६०
त इमे सायकाः सर्वे युद्धे प्रात्ययिका मम |
किं नु तत्कारणं येन रावणे मन्दतेजसः ||६-१०७-६१ 
इति चिन्तापरश्चासी दप्रमत्तश्च संयुगे |
ववर्ष शरवर्षाणि राघवो रावणोरसि ||६-१०७-६२ 
रावणोऽपि ततः क्रुद्धो रथस्थो राक्षसेश्वरः |
गदामुसलवर्षेण रामं प्रत्यर्दयद्रणे ||६-१०७-६३ 
तत्प्रवृत्तं महद्युद्धं तुमुलं रोमहर्षणम् |
अन्तरिक्षे च भूमौ च पुनश्च गिरिमूर्धनि ||६-१०७-६४ 
देवदानवयक्षाणां पिशाचोरगरक्षसाम् |
पश्यतां तन्महायुद्धं सप्तरात्रमवर्तत ||६-१०७-६५ 
नैव रात्रिं न दिवसं न मुहूर्तं न च क्षणम् |
रामरावणयोर्युद्धं विराममुपगच्छति ||६-१०७-६६ 
दशरथसुतराक्षसेन्द्रयो |
र्जयमनवेक्ष्य रणे स राघवस्य |
सुरवररथसारथिर्महात्मा |
रणरतराममुवाच वाक्यमाशु ||६-१०७-६७ 
इत्यार्षे श्रीमद्रामायणे आदिकाव्ये युद्धकाण्डे सप्तोत्तरशततमः सर्गः 
अथ सस्मारयामास मातली राघवं तदा |
अजानन्निव किं वीर त्वमेनमनुवर्तसे || ६-१०८-१ 
विसृजास्मै वधाय त्वमस्त्रं पैतामहं प्रभो |
विनाशकालः कथितो यः सुरैः सोऽद्य वर्तते || ६-१०८-२ 
ततः संस्मारितो रामस्तेन वाक्येन मातलेः |
जग्राह स शरं दीप्तं निःश्वसन्तमिवोरगम् || ६-१०८-३
यं तस्मैन् प्रथमं प्रादादगस्त्यो भगवानृषिः |
ब्रह्मदत्तं महाबाणममोघं युधि वीर्यवान् || ६-१०८-४ 
ब्रह्मणा निर्मितं पूर्वमिन्द्रार्थममितौजसा |
दत्तं सुरपतेः पूर्वं त्रिलोकजयकाङ्क्षिणः || ६-१०८-५ 
यस्य वाजेषु पवनः फले पावकबास्करौ |
शरीरमाकाशमयं गौरवे मेरुमन्दरौ || ६-१०८-६ 
जाज्वल्यमानं वपुषा सुपुङ्खं हेमभूषितम् |
तेजसा सर्वभूतानां कृतं भास्करवर्चसम् || ६-१०८-७ 
सधूममिव कालाग्निं दीप्तमाशीविषोपमम् |
नरनागाश्ववृन्दानां भेदनं क्षिप्रकारिणम् || ६-१०८-८ 
द्वाराणां परिघाणां च गिरीणां चापि भेदनम् |
नानारुधिरदिग्धाङ्गं मेदोदिग्धं सुदारुणम् || ६-१०८-९ 
वज्रसारं महानादं नानासमितिदारणम् |
सर्ववित्रासनं भीमं श्वसन्तमिव पन्नगम् || ६-१०८-१० 
कङ्कगृध्रबकानां च गोमायुगणरक्षसाम् |
नित्यं भक्षप्रदं युद्धे यमरूपं भयावहम् || ६-१०८-११ 
नन्दनं वानरेन्द्राणां रक्षसामवसादनम् |
वाजितं विविधर्वाजैश्चारुचित्रैर्गरुत्मतः || ६-१०८-१२ 
तमुत्तमेषुम् लोकानामिक्ष्वाकुभयनाशनम् |
द्विषतां कीर्तिहरणम् प्रहर्षकरमात्मनः || ६-१०८-१३
अभिमन्त्र्य ततो रामस्तं महेषुं महाबलः |
वेदप्रोक्तेन विधिना संदधे कार्मुके बली || ६-१०८-१४ 
तस्मिन् संधीयमाने तु राघवेण शरोत्तमे |
सर्वभूतानि संत्रेसुश्चचाल च वसुंधरा || ६-१०८-१५ 
स रावणाय संक्रुद्धो भृशमायम्य कार्मुकम् |
चिक्षेप परमायत्तः शरं मर्मविदारणम् || ६-१०८-१६ 
स वज्र इव दुर्धर्षो वज्रिबाहुविसर्जितः |
कृतान्त इव चावार्यो न्यपतद्रावणोरसि || ६-१०८-१७ 
स विसृष्तो महावेगह् शरीरान्तकरः शरः |
च्छेद हृदयं तस्य रावणस्य दुरात्मनः || ६-१०८-१८ 
रुधिराक्तह् स वेगेन शरीरान्तकरः शरः |
रावणस्य हरन् प्राणान् विवेश धरणीतलम् || ६-१०८-१९ 
स शरो रावणं हत्वा रुधिरार्रीकृतच्छविः |
कृतकर्मा निभृतवत्स्वतूणीं पुनराविशत् || ६-१०८-२० 
तस्य हस्तद्धतस्याशु कार्मुकं च ससायकम् |
विपपात सह प्राणैर्भ्रुश्यमानस्य जीवितात् || ६-१०८-२१ 
गतासुर्भीमवेगस्तु नैरृतेन्द्रो महाद्युतिः |
पपात स्यन्दनाद्भूमौ वृत्रो वज्रहतो यथा || ६-१०८-२२ 
तं दृष्ट्वा पतितं भूमौ हतशेषा निशाचराः |
हतनाथा भयत्रस्ताः सर्वतः संप्रदुद्रुवुः || ६-१०८-२३ 
सर्वतश्चाभिपेतुस्तान् वानरा द्रुमयोधिनः |
दशग्रीववधं दृष्ट्वा वानरा जितकाशिनः || ६-१०८-२४ 
अत्दिता वानरैर्भ्रष्टा लङ्कामभ्यपतन् भयात् |
हताश्रयत्वात्करुणैर्बाष्पप्रस्रवणैर्मुखैः || ६-१०८-२५ 
ततो विनेदुः संहृष्टा वानरा जितकाशिनः |
वदन्तो राघवजयं रावणस्य च तद्वधम् || ६-१०८-२६ 
अथान्तरिक्षे व्यनदत्सौम्य्स्त्रिदशदुन्दुभिः |
दिव्यगन्धवहस्तत्र मारुतः सुसुखो ववौ || ६-१०८-२७ 
निपपातान्तरिक्षाच्च पुष्पवृष्टिस्तदा भुवि |
किरन्ती रघवरथं दुरवापा मनोहरा || ६-१०८-२८ 
राघवस्तवसंयुक्ता गगने च विशुश्रुवे |
साधु साध्विति वागग्य्रा देवतानां महात्मनाम् || ६-१०८-२९ 
आविवेश महान् हर्षो देवानां चारणैः सह |
रावने निहते रौद्रे सर्वलोकभयंकरे || ६-१०८-३० 
ततः सकामं सुग्रीवमङ्गदं च विभीषणम् |
चकार राघवः प्रीतो हत्वा राक्षसपुंगवम् || ६-१०८-३१ 
ततः प्रजग्मुः प्रशमं मरुद्गणा |
दिशः प्रसेदुर्विमलं नभोऽभवत् |
मही चकम्पे न च मारुतो ववौ |
स्थिरप्रभश्चाप्यभवद्दिवाकरः || ६-१०८-३२ 
ततस्तु सुग्रीवविभीषणाङ्गदाः |
सुहृद्विशिष्टाः सहलक्ष्मणास्तदा |
समेत्य हृष्टा विजयेन राघवं |
रणेऽभिरामं विधिनाभ्यपूजयन् || ६-१०८-३३ 
स तु निहररिपुह् स्थिरप्रतिज्ञः |
स्वजनबलाभिवृतो रणे रराज |
रघुकुलनृपनन्दनो महुजा |
स्त्रिदशगणैरभिसंवृतो यथेन्द्रः || ६-१०८-३४ 
इत्यार्षे श्रीमद्रामायणे आदिकाव्ये युद्धकाण्डे अष्टोत्तरशरतमः सर्गः 
भ्रातरं निहतं दृष्ट्वा शयानं निर्जितं रणे |
शोकवेगपरीतात्मा विललाप विभीषणः || ६-१०९-१ 
वीर विक्रान्त विख्यात प्रवीण नयकोविद |
महार्हशयनोपेत किं शेषे निहतो भुवि || ६-१०९-२ 
निक्षिप्य दीर्घौ निश्चेष्टौ भुजावङ्गदभूषितौ |
मुकुटेनापवृत्तेन भास्कराकारवर्चसा || ६-१०९-३ 
तदिदं वीर संप्राप्तं यन्मया पूर्वमीरितम् |
काममोहपरीतस्य यत्त्न्न रुचितं तव || ६-१०९-४ 
यन्न दर्पात् प्रहस्तो वा नेन्द्रजिन्नापरे जनाः |
न कुम्भकर्णोऽतिरथो नातिकायो नरान्तकः || ६-१०९-५
न स्वयं त्वममन्येथास्तस्योदर्कोऽयमागतः | 
गतः सेतुः सुनीतीनां गतो धर्मस्य विग्रहः || ६-१०९-६
गतः सत्त्वस्य संक्षेपह् प्रस्तावानां गतिर्गता |
आदित्यः पतितो भूमौ मग्नस्तमसि चन्द्रमाः || ६-१०९-७ 
चित्रभानुः प्रशान्तार्चिर्व्यवसायो निरुद्यमः |
अस्मिन्निपतिते वीरे भूमौ शस्त्रभृतां वरे || ६-१०९-८ 
किं शेषमिह लोकस्य गतस्त्त्वस्य संप्रति |
रणे राक्षसशार्दूले प्रसुप्त इव पांसुषु || ६-१०९-९ 
धृतिप्रवालः प्रसहाग्र्यपुष्प |
स्तपोबलः शौर्यनिबद्धमूलः |
रणे महान् राक्षसराजवृक्षः |
संमर्दितो राघवमारुतेन || ६-१०९-१० 
तेजोविषाणः कुलवंशवंशः |
कोपप्रसादापरगात्रहस्तः |
इक्ष्वाकुसिंहावगृहीतदेहः |
सुप्तः क्षितौ रावणगन्धहस्ती || ६-१०९-११ 
पराक्रमोत्साहविजृम्भितार्चि |
र्निःश्वासधूमः स्वबलप्रतापः |
प्रतापवान् संयति राक्षसाग्नि |
र्निर्वापितो रामपयोधरेण || ६-१०९-१२ 
सिंहर्क्षलाङ्गूलककुद्विषाणः |
पराभिजिद्गन्धनगन्धहस्ती |
रक्षोवृषश्चापलकर्णचक्षुः |
क्षितीश्वरव्याग्रहतोऽवसन्नः || ६-१०९-१३ 
वदन्तं हेतुमद्वाक्यं परिदृष्टर्थनिश्चयम् |
रामः शोकसमाविष्टमित्युवाच विभीषणम् || ६-१०९-१४ 
नायं विनष्टो निश्चेष्टः समरे चण्डविक्रमः |
अत्युन्नतमहोत्साहः पतितोऽयमशङ्कितः || ६-१०९-१५ 
नैवं विनष्टाः शोच्यन्ते क्षत्रधर्मव्यवस्थिताः |
वृद्धिमाशंसमाना ये निपतन्ति रणाजिरे || ६-१०९-१६ 
येन सेन्द्रास्त्रयो लोकास्त्रासिता युधि धीमता |
तस्मिन् कालसमायुक्ते न कालः परिशोचितुम् || ६-१०९-१७ 
नैकान्तविजयो युद्धे भूतपूर्वः कदाचन |
परैर्वा हन्यते वीरः परान्वा हन्ति संयुगे || ६-१०९-१८ 
इयं हि पूर्वैः संदिष्टा गतिः क्षत्रियसंमता |
क्षत्रियो निहतः संख्ये न शोच्य इति निश्चयः || ६-१०९-१९ 
तदेवं निश्चयं दृष्ट्वा तत्त्वमास्थाय विज्वरः |
यदिहानन्तरं कार्यं कल्प्यं तदनुचिन्तय || ६-१०९-२० 
योऽयं विमर्देष्वविभग्नपूर्वः |
सुरैः समस्तैरपि वासवेन |
भवन्तमासाद्य रणे विभग्नो |
वेलामिवासाद्य यथा समुद्रः || ६-१०९-२१ 
अनेन दत्तानि वनीपकेषु |
भुक्ताश्च भोगा निभृताश्च भृत्याः |
धनानि मित्रेषु समर्पितानि |
वैराण्यमित्रेषु निपातितानि || ६-१०९-२२ 
एषोहिताग्निश्च महातपाश्च |
वेदन्तगः कर्मसु चाग्र्यशूरः |
एतस्य यत्प्रेतगतस्य कृत्यं |
तत्कर्तुमिच्छामि तव प्रसादात् || ६-१०९-२३ 
स तस्य वाक्यैः करुणैर्महात्मा |
संबोधितः साधु विभीषणेन |
आज्ञापयामास नरेन्द्रसूनुः |
स्वर्गीयमाधानमदीनसत्त्वः || ६-१०९-२४ 
मरणान्तानि वैराणि निर्वृत्तं नः प्रयोजनम् |
क्रियतामस्य संस्कारो ममाप्येष यथा तव || ६-१०९-२५ 
इत्यार्षे श्रीमद्रामायणे आदिकाव्ये युद्धकाण्डे नवाधिकशततमः सर्गः 
रावणम् निहतं दृष्ट्वा राघवेण महात्मना |
अन्तःपुराद्विनिष्पेतू राक्षस्यः शोककर्शिताः || ६-११०-१ 
वार्यमाणः सुबहुशो वेष्टन्त्यः क्षितिपांसुषु |
विमुक्तकेश्यः शोकार्ता गावो वत्सहता यथा || ६-११०-२ 
उत्तरेण विनिष्क्रम्य द्वारेण सह राक्षसैः |
प्रविश्यायोधनं घोरं विचिन्वन्त्यो हतं पतिम् || ६-११०-३
आर्यपुत्रेति वादिन्यो हा नाथेति च सर्वशः |
परिपेतुः कबन्धाङ्कां महीं शोणितकर्दमाम् || ६-११०-४ 
ता बाष्पपरिपूर्णाक्ष्यो भर्तृशोकपराजिताः |
करेण्व इव नर्दन्त्यो विनेदुर्हतयूथपाः || ६-११०-५ 
ददृशुस्ता महाकायं महावीर्यं महद्युतिम् |
रावणं निहतं भूमौ नीलाञ्जनचयोपमम् || ६-११०-६ 
ताः पतिं सहसा दृष्ट्वा शयानं रणपांसुषु |
निपेतुस्तस्य गात्रेषु छिन्ना वनलता इव || ६-११०-७ 
बहुमानात्परिष्वज्व काचिदेवं रुरोद ह |
चरणौ काचिदालम्ब्य काचित्कण्ठेऽवलम्ब्य च || ६-११०-८ 
उत्क्षिप्य च भुजौ काचिद् भूमौ सुपरिवर्तते |
हतस्य वदनं दृष्ट्वा काचिन्मोहमुपागमत् || ६-११०-९ 
काचिदङ्के शिरः कृत्वा रुरोद मुखमीक्षती |
स्नापयन्ती मुखं बाष्पैस्तुषारैरिव पङ्कजम् || ६-११०-१० 
एवमार्ताः पतिं दृष्ट्वा रावणं निहतं भुवि |
चुक्रुशुर्बहुधा शोकाद्भूयस्ताः पर्यदेवयन् || ६-११०-११
येन वित्रासितः शक्रो येन वित्रासितो यमः |
येन वैश्रवणो राजा पुष्पकेण वियोजितः || ६-११०-१२
गन्धर्वाणामृषीणां च सुराणां च महात्मनाम् |
भयं येन रणे दत्तं सोऽयं शेते रणे हतः || ६-११०-१३ 
असुरेभ्यः सुरेभ्यो वा पन्नगेभ्योऽपि वा तथा |
भयं यो न विजानाति तस्येदं मानुषाद् भयम् || ६-११०-१४ 
अवध्यो देवतानां यस्तथा दानवरक्षसाम् |
हतः सोऽयं रणे शेते मानुषेण पदातिना || ६-११०-१५ 
यो न शक्यः सुरैर्हन्तुं न यक्षैर्नासुरैस्तथा |
सोऽयं कश्चिदिवासत्त्वो मृत्युं मर्येन लम्भितः || ६-११०-१६ 
एवं वदन्त्यो रुरुदस्तस्य ता दुःखिताः स्त्रियः |
भूय एव च दुःखार्ता विलेपुश्च पुनः पुनः || ६-११०-१७ 
अशृण्वता तु सुहृदां सततं हितवादिनाम् |
मरणायाहृता सीता राक्षसाश्च निपातिताः || ६-११०-१८
एताः सममिदानीं ते वयमात्मा च पातितः | 
ब्रुवाणोऽपि हितं वाक्यमिष्टो भ्राता विभीषणः || ६-११०-१९
धृष्टं परुषितो मोहात्त्वयात्मवधकाङिक्ष्णा | 
यदि निर्यातिता ते स्वात्सीता रामाय मैथिली || ६-११०-२०
न नः स्याद्व्यसनं घोरमिदं मूलहरं महत् | 
वृत्तकामो भवेद्भ्राता रामो मित्रकुलं भवेत् || ६-११०-२१
वयं चाविधवाः सर्वाः सकामा न च शत्रवः | 
त्वया पुनर्नृशंसेन सीतां संरुन्धता बलात् || ६-११०-२२
राक्षसा वयमात्मा च त्रयं तुल्यं निपातितम् | 
न कामकारः कामं वा तव राक्षसपुंगव|
दैवं चेष्टयते सर्वं हतं दैवेन हन्यते || ६-११०-२३ 
वानराणाम् विनाशोऽयं राक्षसानां च ते रणे |
तव चैव महाबाहो दैवयोगादुपाग्तः || ६-११०-२४ 
नै वार्थेन न कामेन विक्रमेण न चाज्ञया |
शक्या दैवगतिर्लोके निवर्तयितुमुद्यता || ६-११०-२५ 
विलेपुरेवं दीनास्ता राक्षसाधिपयोषितः |
कुरर्य इव दुःखार्ता बाष्पपर्याकुलेक्षणाः || ६-११०-२६ 
इत्यार्षे श्रीमद्रामायणे आदिकाव्ये युद्धकाण्डे दशाधिकशततमः सर्गः 
तासां विलपमानानां तथा राक्षसयोषिताम् |
ज्येष्ठा पत्नी प्रिया दीना भर्तारं समुदैक्षत || ६-१११-१ 
दशग्रीवन् हतं दृष्ट्वा रामेणाचिन्त्यकर्मणा |
पतिं मन्दोदरी तत्र कृपणा पर्यदेवयत् || ६-१११-२ 
ननु नाम महाबाहो तव वैश्रवणानुज |
क्रुद्धस्य प्रमुखे स्थातुन् त्रस्यत्यपि पुरन्दरः || ६-१११-३ 
ऋषयश्च महीदेवा गन्धर्वाश्च यशस्विनः |
ननु नाम तवोद्वेगाच्चारणाश्च दिशो गताः || ६-१११-४ 
स त्वं मानुषमात्रेण रामेण युधि निर्जितः |
न व्यपत्रपसे राजन् किमिदं राक्षसर्षभ || ६-१११-५ 
कथन् त्रैलोक्यमाक्रम्य श्रिया वीर्येण चान्वितम् |
अविषह्यन् जघान त्वं मानुषो वनगोचरः || ६-१११-६ 
मानुषाणामविषये चरतः कामरूपिणः |
विनाशस्तव रामेण सन्युगे नोपपद्यते || ६-१११-७ 
न चैतत्कर्म रामस्य श्रद्दधामि चमूमुखे |
सर्वतः समुपेतस्य तव तेनाभिमर्शनम् || ६-१११-८ 
यदैव च जनस्थाने राक्षनैर्बहुभिर्वृतः |
खरस्तव हतो भ्राता तदैवानौ न मानुषः || ६-१११-९ 
यदिअव नगरीं लङ्कां दुष्प्रवेशां सुरैरपि |
प्रविष्टो हनुमान्वीर्यात्तदैव व्यथिता वयम् || ६-१११-१० 
यदिअव वानरैर्घोरैर्बद्दः सेतुर्महार्णवे |
तदैव हृदयेनाहं शङ्के रामममानुषम् || ६-१११-११ 
अथवा रामरूपेण कृतान्तः स्वयमागतः |
मायां तव विनाशाय विधायाप्रतितर्किताम् || ६-१११-१२ 
अथवा वासवेन त्वं धर्षितोऽसि महाबल |
वासवस्य तु का शक्तिस्त्वां द्रष्टुमपि संयुगे || ६-१११-१३ 
व्यक्तमेष महायोगी परमात्मा सनातनः |
अनादिमध्यनिधनो महतः परमो महान् || ६-१११-१४
तमसः परमो धाता शङ्खचक्रगदाधरः |
श्रीवत्सवक्षा नित्यश्रीरजय्यः शाश्वतो ध्रुवः || ६-१११-१५
मानुषं रूपमास्थाय विष्णुः सत्यपराक्रमः |
सर्वैः परिवृतो देवैर्वानरत्वमुपागतैः || ६-१११-१६
सर्वलोकेश्वरः श्रीमान् लोकानां हितकाम्यया |
सराक्षस परीवारम् हतवांस्त्वां महाद्युतिः || ६-१११-१७ 
इन्द्रियाणि पुरा जित्वा जितन् त्रिभुवणं त्वया |
स्मरद्भिरिव तद्वैरमिन्द्रियैरेव निर्जितः || ६-१११-१८ 
यदैव हि जनस्थाने राक्षसैर्बहुभिर्वृतः |
खरस्तव हतो भ्राता तदैवासौ न मानुषः || ६-१११-१९
यदैव नगरीन् लङ्कान् दुष्प्रवेषां सुरैरपि |
प्रविष्टो हनुमान्वीर्यात्तदैव व्यथिता वयम् || ६-१११-२० 
क्रियतामविरोधश्च राघवेणेति यन्मया |
उच्यमानो न गृह्णासि तस्येयन् व्युष्टिरागता || ६-१११-२१ 
अकस्माच्चाभिकामोअसि सीतान् राक्षसपुङ्गव |
ऐश्वर्यस्य विनाशाय देहस्य स्वजनस्य च || ६-१११-२२ 
अरुन्धत्या विशिष्टान् तान् रोहिण्याश्चापि दुर्मते |
सीतान् धर्षयता मान्यां त्वया ह्यसदृशं कृतम् || ६-१११-२३ 
वसुधाया हि वसुधां श्रियः श्रीं भर्तृवत्सलाम् |
सीतां सर्वानवद्याङ्गीमरण्ये विजने शुभाम् || ६-१११-२४
आनयित्वा तु तां दीनां चद्मनात्मस्वदूषण |
अप्राप्य तं चैव कामं मैथिलीसंगमे कृतम् || ६-१११-२५
पतिव्रतायास्तपसा नूनं दग्धोऽसि मे प्रभो | 
तदैव यन्न दग्धस्त्वं धर्षयंस्तनुमध्यमाम् || ६-१११-२६
देवा बिभ्यत ते सर्वे सेन्द्राः साग्निपुरोगमाः | 
अवश्यमेव लभते फलं पापस्य कर्मणः |
घोरं पर्यागते काले कर्ता नास्त्यत्र संशयः || ६-१११-२७ 
शुभकृच्छुभमाप्नोति पापकृत्पापमश्नुते |
विभीषणः सुखं प्राप्तस्त्वं प्राप्तः पापमीदृशम् || ६-१११-२८ 
सन्त्यन्याः प्रमदास्तुभ्यं रूपेणाभ्यधिकास्ततः |
अनङ्गवशमापन्नस्त्वं तु मोहान्न बुध्यसे || ६-१११-२९ 
न कुलेन न रूपेण न दाक्षिण्येन मैथिली |
मयाधिका वा तुल्या वा त्वन् तु मोहान्न बुध्यसे || ६-१११-३० 
सर्वथा सर्वभूतानां नास्ति मृत्युरलक्षणः |
तव तावदयं मृत्युर्मैथिलीकृतलक्षणः || ६-१११-३१ 
सीतानिमित्तजो मृत्युस्त्वया दूरादुपाहृतः |
मैथिली सह रामेण विशोका विहरिष्यति || ६-१११-३२ 
अल्पपुण्या त्वहन् घोरे पतिता शोकसागरे |
कैलासे मन्दरे मेरौ तथा चैत्ररथे वने || ६-१११-३३
देवोद्यानेषु सर्वेषु विहृत्य सहिता त्वया |
विमानेनानुरूपेण या याम्यतुलया श्रिया || ६-१११-३४
पश्यन्ती विविधान्देशान्स्तान्स्तांश्चित्रस्रगम्बरा |
भ्रंशिता कामभोगेभ्यः सास्मि वीरवधात्तव || ६-१११-३५ 
हा राजन् सुकुमारं ते सुभ्रु सुत्वक्समुन्नसम् || ६-१११-३६
कान्तिश्रीद्युतिभिस्तुल्यमिन्दुपद्मदिवाकरैः |
किरीटकूटोज्ज्वलितं ताम्रास्यं दीप्तकुण्डलम् || ६-१११-३७
मदव्याकुललोलाक्षं भूत्वा यत्पानभूमिषु |
विविधस्रग्धरं चारु वल्गुस्मितकथं शुभम् || ६-१११-३८
तदेवाद्य तवैवं हि वक्त्रं न भ्राजते प्रभो |
रामसायकनिर्भिन्नं रक्तं रुधिरविस्रवैः || ६-१११-३९
वीशीर्णमेदोमस्तिष्कं रूक्षम् स्यन्दनरेणुभिः | 
हा पश्चिमा मे संप्राप्त दशा वैधव्यदायिनी || ६-१११-४०
या मयासीन्न संबुद्धा कदाचिदपि मन्दया | 
पिता दानवराजो मे भर्ता मे राक्षसेश्वरः || ६-१११-४१
पुत्रो मे शक्रनि र्जेता इत्यहं गर्विता भृशम् | 
दृप्तारिमर्दनाः शूराः प्रख्यातबलपौरुषाः || ६-१११-४२
अकुतश्चिद्भया नाथा ममेत्यासीन्मतिर्दृढा | 
तेषामेवंप्रभावाणां युष्माकं राक्षसर्षभाः || ६-१११-४३
कथं भयमसंबुद्धं मानुषादिदमागतम् | 
स्निग्देन्द्रनीलनीलं तु प्रांशुशैलोपमं महत् || ६-१११-४४
केयूराङ्गदवैदूर्यमुक्ताहारस्रगुज्ज्वलम् |
कान्तं विहारेष्वधिकं दीप्तं संग्रामभूमिषु || ६-१११-४५
भात्यभरणभाभिर्यद्विद्युद्भिरिव तोयदः |
तदेवाद्य शरीरं ते तीक्ष्णैर्नैकशरैश्चितम् || ६-१११-४६
पुनर्दुर्लभसंस्पर्शं परिष्वक्तुं न शक्यते |
श्वाविधः शलकैर्यद्वद्बाणैर्लग्नैर्निरन्तरम् || ६-१११-४७
स्वर्पितैर्मर्मसु भृशं संचिन्नस्नायुबन्धनम् |
क्षितौ निपतितं राजन् श्यामं वै रुधिरच्छवि || ६-१११-४८
व्ज्रप्रहाराभिहतो विकीर्ण इव पर्वतः | 
हा स्वप्नः सत्यमेवेदं त्वं रामेण कथं हतः || ६-१११-४९
त्वं मृत्योरपि मृत्युः स्याः कथं मृत्युवशं गतः | 
त्रैलोक्यवसुभोक्तारं त्रैलोक्योद्वेगदं महत् || ६-१११-५०
जेतारं लोकपालानां क्षेप्तारं शंकरस्य च | 
दृप्तानां निग्रहीतारमाविष्कृतपराक्रमम् || ६-१११-५१
लोकक्षोभयितारं च नादैर्भूतविराविणम् | 
ओजसा दृप्तवाक्यानां वक्तारं रिपुसंनिधौ || ६-१११-५२
स्वयूथभृत्यगोप्तारं हन्तारंभीमकर्मणाम् | 
हन्तारं दानवेन्द्राणाम् यक्षाणां च सहस्रशः || ६-१११-५३
निवातकवचानां च संग्रहीतारमाहवे | 
नैकयज्ञविलोप्तारं त्रातारं स्वजनस्य च || ६-१११-५४
धर्मव्यवस्थाभेत्तारं मायास्रष्टारमाहवे | 
देवासुरनृकन्यानामाहर्तारं ततस्ततः || ६-१११-५५
शत्रुस्त्रीशोकदातारं नेतारं स्वजनस्य च | 
लङ्काद्वीपस्य गोप्तारं कर्तारं भीमकर्मणाम् || ६-१११-५६
अस्माकं कामभोगानां दातारं रथिनां वरम् | 
एवंप्रभावं भर्तारं दृष्ट्वा रामेण पातितम् || ६-१११-५७
स्थिरास्मि या देहमिमं धारयामि हतप्रिया | 
शयनेषु महार्हेषु शयित्वा राक्षसेश्वर || ६-१११-५८
इह कस्मात्प्रासुप्तोऽसि धरण्यां रेणुगुण्ठितः | 
यदा ते तनयः शस्तो लक्ष्मणेनेन्द्रजिद्युधि || ६-१११-५९
तदा त्वभिहता तीच्रमद्य त्वस्मि निपातिता | 
साहं बन्धुजनैर्हीना हीना नाथेन च त्वया || ६-१११-६०
विहीना कामभोगैश्च शोचिष्ये शाश्वतीः समाः | 
प्रपन्नो दीर्घमध्वानं राजन्नद्य सुदुर्गमम् || ६-१११-६१
नय मामपि दुःखार्तां न वर्तिष्ये त्वया विना | 
कस्मात्त्वं मां विहायेह कृपणाम् गन्तुमिच्छसि || ६-१११-६२
दीनां विलपतीं मन्दां किं वा मां नाभिभाषसे | 
दृष्ट्वा न खल्वभिक्रुद्धो मामिहानवगुण्ठिताम् || ६-१११-६३
निर्गतां नगरद्वारात्पद्भ्यामेवागतां प्रभो | 
पश्येष्टदार दारांस्ते भ्रष्टलज्जावगुण्ठनान् || ६-१११-६४
बहिर्निष्पतितान् सर्वान् कथं दृष्ट्वा न कुप्यसि | 
अयम् क्रीडासहायस्तेऽनाथो लालप्यते जनः || ६-१११-६५
न चैनमाश्वासयसि किं वा न बहुमन्यसे | 
यास्त्वया विधवा राजन् क्ऱिता नैकाः कुलस्त्रियः || ६-१११-६६
पतिव्रता धर्मरता गुरुशुश्रूषणे रताः |
ताभिः शोकाभितप्ताभिः शप्तः परवशं गतः || ६-१११-६७
त्वया विप्रकृताभिर्यत्तदा शप्तं तदागतम् | 
प्रवादः सत्य एवायं त्वां प्रति प्रायशो नृप || ६-१११-६८
पतिव्रतानां नाकस्मात्पतन्त्यश्रूनि भूतले | 
कथं च नाम ते राजन् लोकानाक्रम्य तेजसा || ६-१११-६९
नारीचौर्यमिदं क्षुद्रं कृतं शौण्डीर्यमानिना | 
अपनीयाश्रमाद्रामं यन्मृगच्चद्मना त्वया || ६-१११-७०
आनीता रामपत्नी स तत्ते कातर्यलक्षणम् | 
कातर्यं न च ते युद्धे कदाचित्संस्मराम्यहम् || ६-१११-७१
तत्तु भाग्यविपर्यासान्नूनं ते पक्वलक्षणम् | 
अतीतानागतार्थज्ञो वर्तमानविचक्षणः || ६-१११-७२
मैथिलीमाहृताम् दृष्ट्वा ध्यात्वा निःश्वस्य चायतम् |
सत्यवाक्स महाबाहो देवरो मे यदब्रवीत् || ६-१११-७३
अयन् राक्षसमुख्यानां विनाशः पर्युपस्थितः |
कामक्रोधसमुत्थेन व्यसनेन प्रसङ्गिना || ६-१११-७४ 
निर्वृत्तस्त्वत्कृतेऽनर्थः सोऽयं मूलहरो महान् |
त्वया कृतमिदन् सर्वमनाथं रक्षसान् कुलम् || ६-१११-७५ 
न हि त्वन् शोचितव्यो मे प्रख्यातबलपौरुषः |
स्त्रीस्वभावात्तु मे बुद्धिः कारुण्ये परिवर्तते || ६-१११-७६ 
सुकृतन् दुष्कृतं च त्वं गृहीत्वा स्वां गतिं गतः |
आत्मानमनुशोचामि त्वद्वियोगेन दुःखिताम् || ६-१११-७७ 
सुहृदां हितकामानां न श्रुतं वचनं त्वया |
भ्रातृइणां चैव कार्त्स्न्येन हितमुक्तं दशानन || ६-१११-७८ 
हेत्वर्थयुक्तं विधिवच्छ्रेयस्करमदारुणम् |
विभीषणेनाभिहितं न कृतं हेतुमत्त्वया || ६-१११-७९ 
मारीचकुम्भकर्णाभ्यां वाक्यं मम पितुस्तथा |
न श्रुतं वीर्यमत्तेन तस्येदं फलमीदृशम् || ६-१११-८० 
नीलजीमूतसंकाश पीताम्भर शुभाङ्गद |
स्वगात्राणि विनिक्षिप्य किं शेषे रुधिराप्लुतः || ६-१११-८१ 
प्रसुप्त इव शोकार्तां किं मां न प्रतिभाषसे |
महावीर्यस्य दक्षस्य संयुगेष्वपलायिनः || ६-१११-८२
यातुधानस्य दौहित्र किं मां न प्रतिभाषसे | 
उत्तिष्ठोत्तिष्ट किं शेषे नवे परिभवे कृते || ६-१११-८३
अद्य वै निर्भया लङ्कां प्रविष्टाः सूर्यरश्मयः | 
येन सूदयसे शत्रून् समरे सूर्यवर्चसा || ६-१११-८४
वज्रं वज्रधरस्येव सोऽयं ते सततार्चितः |
रणे बहुप्रहरणो हेमजालपरिष्कृतः || ६-१११-८५
परिघो व्यवकीर्णस्ते बाणैश्छिन्नः सहस्रधा | 
प्रियामिवोपसंगृह्य किम् शेषे रणमेदिनीम् || ६-१११-८६
अप्रियामिव कस्माच्च मां नेच्छस्यभिभाषितुम् | 
धिगस्तु हृदयन् यस्या ममेदं न सहस्रधा || ६-१११-८७
त्वयि पञ्चत्वमापन्ने फलते शोकपीडितम् | 
इत्येवं विलपन्ती सा बाष्पपर्याकुलेक्षणा || ६-१११-८८
स्नेहोपस्कन्नहृदया तदा मोहमुपागमत् | 
कश्मलाभिहता सन्ना बभौ सा रावणोरसि || ६-१११-८९
संध्यानुरक्ते जलदे दीप्ता विद्युदिवोज्ज्वला | 
तथागतां समुत्थाप्य सपत्न्यस्तां भृशातुराः || ६-१११-९०
पर्यवस्थापयामासू रुदन्त्यो रुदतीं भृशम् | 
किं ते न विदिता देवि लोकानां स्थितिरध्रुवा || ६-१११-९१
दशाविभागपर्याये राज्ञां वै चञ्चलाः श्रियः | 
इत्येवमुच्यमाना सा सशब्दं प्ररुदोद ह || ६-१११-९२
स्नापयन्ती तदास्रेण स्तनौ वक्त्रं सुनिर्मलम् | 
एतस्मिन्नन्तरे रामो विभीषणमुवाच ह || ६-१११-९३
सन्स्कारः क्रियतां भ्रातुः स्त्रियश्चैता निवर्तय | 
तमुवाच ततो धीमान् विभीषण इदं वचः || ६-१११-९४
विमृश्य बुद्ध्या धर्मज्ञो धर्मार्थसहितं हितम् | 
त्यक्तधर्मव्रतन् क्रूरं नृशन्समनृतं तथा || ६-१११-९५
नाहमर्होअस्मि सन्स्कर्तुं परदाराभिमर्शकम् | 
भ्रातृरूपो हि मे शत्रुरेष सर्वाहिते रतः || ६-१११-९६
रावणो नार्हते पूजां पूज्योअपि गुरुगौरवात् | 
नृशन्स इति मान् राम वक्ष्यन्ति मनुजा भुवि || ६-१११-९७
श्रुत्वा तस्य गुणान्सर्वे वक्ष्यन्ति सुकृतं पुनः | 
तच्छ्रुत्वा परमप्रीतो रामो धर्मभृतान् वरः || ६-१११-९८
विभीषणमुवाचेदन् वाक्यज्ञो वाक्यकोविदम् | 
तवापि मे प्रियन् कार्यं त्वत्प्रभवाच्च मे जितम् || ६-१११-९९
अवश्यन् तु क्षमन् वाच्यो मया त्वं राक्षसेश्वर | 
अधर्मानृतसन्युक्तः काममेष निशाचरः || ६-१११-१००
तेजस्वी बलवाञ्शूरः सङ्ग्रामेषु च नित्यशः | 
शतक्रतुमुखैर्देवैः श्रूयते न पराजितः || ६-१११-१०१
महात्मा बलसम्पन्नो रावणो लोकरावणः | 
मरणान्तानि वैराणि निर्वृत्तं नः प्रयोजनम् || ६-१११-१०२
क्रियतामस्य सन्स्कारो ममाप्येष यथा तव | 
त्वत्सकाशान्महाबाहो सन्स्कारन् विधिपूर्वकम् || ६-१११-१०३
पाप्तु मर्हति धर्मेण त्वं यशोभाग्भविष्यसि | 
राघवस्य वचः श्रुत्वा त्वरमाणो विभीषणः || ६-१११-१०४
सन्स्कारेणानुरूपेण भ्रातरं रावणम् हतम् | 
स प्रविश्य पुरीं लङ्कां राक्षसेन्द्रो विभीषणः || ६-१११-१०५
रावनस्याग्निहोत्रं तु निर्यापयति सत्वरम् | 
शकटान् दारुरूपाणि अग्नीन् वै याजकांस्तथा || ६-१११-१०६
तथा चन्दनकाष्ठानि काष्ठानि विविधानि च |
अगरूणि सुगन्धीनि गन्धांश्च सुरभींस्तथा || ६-१११-१०७
मणिमुक्ताप्रवाळानि निर्यापयति राक्षसः | 
आ जगाम मुहूर्तेन राक्षसैः परिवारितः || ६-१११-१०८
ततो माल्यवता सार्धं क्रियामेव चकार सः | 
सौवर्णीं शिबिकां दिव्यामारोप्य क्षौमवाससम् || ६-१११-१०९
रावणं राक्षसाधिशमश्रुपूर्णमुखा द्विजाः |
तूर्यघोषैश्च विविधैः स्तुवद्भिश्चाभिनन्दितम् || ६-१११-११०
पताकाभिश्च चित्राभिः सुमनोभिश्च चित्रिताम् |
उत्क्षिप्य शिबिकां तां तु विभीषणपुरोगमाः || ६-१११-१११
दक्षिणाभिमुखाः सर्वे गृह्य काष्ठानि भेजिरे | 
अग्नयो दीप्यमानास्ते तदाध्वर्युसमीरिताः || ६-१११-११२
शरणाभिगताह् सर्वे पुरस्तत्तस्य ते ययुः | 
अन्तःपुराणि सर्वाणि रुदमानानि सत्वरम् || ६-१११-११३
पृष्ठतोऽनुययुस्तानि प्लवमानानि सर्वतः | 
रावणम् प्रयते देशे स्थाप्य ते भृशदुःखिताः || ६-१११-११४
चितां चन्दनकाष्ठैश्च पद्मकोशीरसंवृताम् |
ब्राह्म्या संवर्तयामासू राङ्कवास्तरणावृताम् || ६-१११-११५
वर्तते वेदविहितो राज्ञो वै पश्चिमः क्रतुः | 
प्रचक्रू राक्षसेन्द्रस्य पित्ऱ्^मेधमनुत्तमम् || ६-१११-११६
वेदिं च दक्षिणप्राच्यां यथास्थानं च पावकम् | 
पृषदाज्येन संपूर्णं स्रुवं स्कन्धे प्रचिक्षिपुः || ६-१११-११७
पादयोः शकटं प्रादुरूर्वोश्चोलूखलं तदा | 
दारुपात्रानि सर्वाणि अरणिं चोत्तरारणिम् || ६-१११-११८
दत्त्वा तु मुसलं चान्यं यथास्थानं विचक्रमुः | 
शास्त्रदृष्टेन विधिना महर्षिविहितेन च || ६-१११-११९
तत्र मेध्यं पशुं हत्वा राक्षसेन्द्रस्य राक्षसाः |
परिस्तरणीकां राज्ञोघृताक्तां समवेशयन् || ६-१११-१२० 
गन्धैर्माल्यैरलंकृत्य रावणं दीनामानसाः || ६-१११-१२१
विभीषणसहायास्ते वस्त्त्रैश्च विविधैरपि |
लाजैरवकिरन्ति स्म बाष्पपूर्णमुखास्तथा || ६-१११-१२२ 
स ददौ पावकन् तस्य विधियुक्तन् विभीषणः |
स्नात्वा चैवार्द्रवस्त्रेण तिलान् दर्भविमिश्रितान् || ६-१११-१२३
उदकेन च संमिश्रान् प्रदाय विधिपूर्वकम् |
प्रदाय चोदकं तस्मै मूर्ध्ना चैनं नमस्य च || ६-१११-१२४
ताः स्त्रियोअनुनयामास सान्त्वमुक्त्वा पुनः पुनः |
गम्यतामिति ताः सर्वा विविशुर्नगरं ततः || ६-१११-१२५ 
प्रविष्टासु च सर्वासु राक्षसीषु विभीषणः |
रामपार्श्वमुपागम्य तदातिष्ठद्विनीतवत् || ६-१११-१२६ 
रामोअपि सह सैन्येन ससुग्रीवः सलक्ष्मणः |
हर्षन् लेभे रिपुं हत्वा यथा वृत्रं वज्रधरो यथा || ६-१११-१२७ 
ततो विमुक्त्वा सशरं शरासनं |
महेन्द्रदत्तं कवचं च तन्महत् |
विमुच्य रोषं रिपुनिग्रहात्ततो |
रामः सुसौम्यत्वमुपागतोऽरिह || ६-१११-१२८ 
इत्यार्षे श्रीमद्रामायणे आदिकाव्ये युद्धकाण्डे एकादशाधिकशततमः सर्गः 
ते रावणवधं दृष्ट्वा देवगन्धर्वदानवाः |
जग्मुः स्वैः स्वै र्विमानैस्ते कथयन्तः शुभाः कथाः || ६-११२-१ 
रावणस्य वधं घोरं राघवस्य पराक्रमम् |
सुयुद्धं वानराणां च सुग्रीवस्य च मन्त्रितम् || ६-११२-२
अनुरागं च वीर्यं च सौमित्रे र्लक्ष्मणस्य च |
पतिव्रतात्वम् सीताया हनूमति पराक्रमम् || ६-११२-३
कथयन्तो महाभागा जग्मुर्हृष्ट यथागतम् | 
राघवस्तु रथं दिव्यमिन्द्रदत्तं शिखिप्रभम् || ६-११२-४
अनुज्ञाय महाबाहुर्मातलिं प्रत्यपूजयत् | 
राघवेणाभ्यनुज्ञातो मातलिः शक्रसारथिः || ६-११२-५
दिव्यं तं तथमास्थाय दिवमेवोत्पपात ह | 
तस्मिंस्तु दिवमारुढे सरथे रथिनां वरः || ६-११२-६
राघवः परमप्रीतः सुग्रीवं परिषस्वजे | 
पर्ष्वज्य च सुग्रीवं लक्ष्मणेनाभिवादितः || ६-११२-७
पूज्यमानो हरिगणैराजगाम बलालयम् | 
अथोवाच स काकुत्स्थः समीपपरिवर्तिनम् || ६-११२-८
सौमित्रिं सत्त्वसंपन्नं लक्ष्मणं शुभलक्षणम् | 
विभीषणमिमं सौम्य लङ्कायामभिषेचय || ६-११२-९
अनुरक्तं च भक्तं च तथा पूर्वोपकारिणम् | 
एष मे परमः कामो यदिमं रावणानुजम् || ६-११२-१०
लङ्कायां सौम्य पश्येयमभिषिक्तं विभीषणम् | 
एवमुक्तस्तु सौमित्री राघवेण महात्मना || ६-११२-११
तथेत्युक्त्वा सुसंहृष्टः सौवर्णम् घटमाददे | 
तं घटं वानरेन्द्राणाम् हस्ते दत्त्वा मनोजवान् || ६-११२-१२
व्यादिदेश महासत्त्वः समुद्रसलिलं तदा | 
अतिशीघ्रम् ततो गत्वा वानरास्ते मनोजवाः || ६-११२-१३
आगतास्तु जलं गृह्य समुद्राद्वानरोत्तमाः | 
ततस्त्वेकं घटं गृह्य संस्थाप्य परमासने || ६-११२-१४
घटेन तेन सौमित्रिरभ्यषिञ्चद्विभीषणम् |
लङ्कायां रक्षसां मध्ये राजानं रामशासनात् || ६-११२-१५
विधिना मन्त्रदृष्टेन सुहृद्गणसमावृतः | 
अभ्यषिञ्चंस्तदा सर्वे राक्षसा वानरास्तथा || ६-११२-१६
प्रहर्षमतुलं गत्वा तुष्टुवू राममेव ह | 
तस्यामात्या जहृषिरे भक्ता ये चास्य राक्षसाः || ६-११२-१७
दृष्ट्वाभिष्क्तं लङ्कायां राक्षसेन्द्रं विभीषणम् | 
राघवः प्रमां प्रीतिं जगाम सहलक्ष्मणः || ६-११२-१८
स तद्राज्यं महत्प्राप्य रामदत्तं विभीषणः | 
प्रकृतीः सान्त्ययित्वा च ततो राममुपागमत् || ६-११२-१९
दध्यक्षतान् मोदकांश्च लाजाः सुमनसस्तथा |
आजह्रुरथ संतुष्टाः पौरास्तस्मै निशाचराः || ६-११२-२० 
स तान् गृहीत्वा दुर्धर्षो राघवाय न्यवेदयत् || ६-११२-२१
माङ्गल्यं मङ्गलं सर्वं लक्ष्मणाय च वीर्यवान् | 
कृतकार्यं समृद्धार्थं दृष्ट्वा रामो विभीषणम् || ६-११२-२२
प्रतिजग्राह तत्सर्वं तस्यैव प्रियकाम्यया | 
ततह् शैलोपमं वीरं प्राञ्जलिं प्रणतं स्थितम् || ६-११२-२३
उवाचेदं वचो रामो हनूमन्तं प्लवङ्गमम् | 
अनुज्ज़्नाप्य महाराजमिमं सौम्य विभीषणम् || ६-११२-२४
प्रविश्य नगरीं लङ्कां कौशलं ब्रूहिमैथिलीम् | 
वैदेह्यै मां कुशलिनं सुग्रीवं च सलक्ष्मणम् || ६-११२-२५
अचक्ष्व वदतां श्रेष्ठ रावणं च हतं रणे | 
प्रियमेतदुदाहृत्य वैदेह्यस्त्वं हरीश्वर || ६-११२-२६
प्रतिगृह्य च संदेशमुपावर्तितुमर्हसि | 
इत्यार्षे श्रीमद्रामायणे आदिकाव्ये युद्धकाण्डे द्वादशाधिकशततमः सर्गः 
इति प्रतिसमादिष्टो हनूमान्मारुतात्मजः |
प्रविवेश पुरीं लङ्कां पूज्यमानो निशाचरैः ||६-११३-१ 
प्रविश्य च पुरीं लङ्कामनुङ्ञ्प्य विभीषणम् |
ततस्तेनाभ्यनुज्ञातो हनूमान् वृक्षवाटिकाम् ||६-११३-२
संप्रविश्य यथान्यायम् सीताया विदितो हरिः |
ददर्श शशिना हीनां सातङ्कामिव रोहिणीम् ||६-११३-३
वृक्षमूले निरानन्दां राक्षसीभिः परीवृताम् |
निभृतः प्रणतः प्रह्वः सोंअभिगम्याभिवाद्य च ||६-११३-४ 
दृष्ट्वा समागतं देवी हनूमन्तं महाबलम् |
तूष्णीमास्त तदा दृष्ट्वा स्मृत्वा हृष्टाभवत्तदा ||६-११३-५ 
सौम्यं तस्या मुखं दृष्ट्वा हनूमान् प्लवगोत्तमः |
रामस्य वचनं सर्वमाख्यातुमुपचक्रमे ||६-११३-६ 
वैदेहि कुशली रामः ससुग्रीवः सलक्ष्मणः |
विभीषणसहायश्च हरीणां सहितो बलैः ||६-११३-७ 
कुशलं चाह सिद्धार्थो हतशत्रुररिन्दमः |
विभीषणसहायेन रामेण हरिभिः सह ||६-११३-८
निहतो रावणो देवि लक्ष्मणस्य नयेन च वीर्यवान् | 
प्रियमाख्यामि ते देवि भूयश्च त्वां सभाजये ||६-११३-९
तव प्रभावाद्धर्मज्ञे महान् रामेण संयुगे |
लब्धोऽयं विजयः सीते स्वस्था भव गतज्वरा ||६-११३-१० 
रावणश्च हतः शत्रुर्लङ्का चैव वशीकृता |
मया ह्यलब्धनिद्रेण धृतेन तव निर्जये ||६-११३-११
प्रतिज्ज़्नैषा विनिस्तीर्णा बद्ध्वा सेतुं महोदधौ | 
संभ्रमश्च न कर्तव्यो वर्तन्त्या रावणालये ||६-११३-१२
विभीषणविधेयं हि लङ्कैश्वर्यमिदं कृतम् | 
तदाश्वसिहि विस्रब्धं स्वगृहे परिवर्तसे ||६-११३-१३
अयं चाभ्येति संहृष्टस्त्वद्दर्शनसमुत्सुकः | 
एवमुक्ता तु सा देवी सीता शशिनिभानना ||६-११३-१४
प्रहर्षेणावरुद्धा सा व्यहर्तुं न शशाक ह | 
ततोऽब्रवीद्धरिवरः सीतामप्रतिजल्पतीम् ||६-११३-१५
किं त्वं चिन्तयसे देवि किं च मां नाभिभाषसे | 
एवमुक्ता हनुमता सीता धर्मपथे स्थिता ||६-११३-१६
अब्रवीत्परमप्रीता बाष्पगद्गदया गिरा | 
प्रियमेतदुपश्रुत्य भर्तुर्विजयसंश्रयम् ||६-११३-१७
प्रहर्षवशमापन्ना निर्वाक्यास्मि क्षणान्तरम् | 
न हि पश्यामि सदृशं चिन्तयन्ती प्लवङ्गम ||६-११३-१८
मत्प्रियाख्यानकस्येह तव प्रत्यभिनन्दनम् | 
न च पश्यामि तत्सौम्य पृथिव्यामपि वानर ||६-११३-१९
सदृशं मत्प्रियाख्याने तव दातुं भवेत्समम् | 
हिरण्यं वा सुवर्णं वा रत्नानि विविधानि च ||६-११३-२०
राज्यं वा त्रिषु लोकेषु नैतदर्हति भाषितुम् | 
एवमुक्तस्तु वैदेह्या प्रत्युवाच प्लवङ्गमः ||६-११३-२१
प्रगृहीताञ्जलिर्वाक्यं सीतायाः प्रमुखे स्थितः | 
भर्तुः प्रियहिते युक्ते भर्तुर्विजयकाङ्क्षिणि ||६-११३-२२
स्निग्धमेवंविधं वाक्यं त्वमेवार्हसि भाषितुम् | 
तवैतद्वचनं सौम्ये सारवत्स्निग्धमेव च ||६-११३-२३
रत्नौघाद्विविधाच्चापि देवराज्याद्विशिष्यते | 
अर्थतश्च मया प्राप्ता देवराज्यादयो गुणाः ||६-११३-२४
हतशत्रुं विजयिनं रामं पश्यामि यत्स्थितम् | 
तस्य तद्वचनं श्रुत्वा मैथिली जनकात्मजा ||६-११३-२५
ततः शुभतरं वाक्यमुवाच पवनात्मजम् | 
अतिलक्षणसंपन्नं माधुर्यगुणभूषितम् ||६-११३-२६
बुद्ध्या ह्यष्टाङ्गया युक्तं त्वमेवार्हसि भाषितुम् | 
श्लाघनीयोऽनिलस्य त्वं सुतः परमधार्मिकः ||६-११३-२७
ब्लं शौर्यं श्रुतं सत्त्वं विक्रमो दाक्ष्यमुत्तमम् |
तेजः क्षमा धृतिः स्थैर्यं विनीतत्वं न संशयः ||६-११३-२८ 
अथोवाच पुनः सीतामसंभ्रातो विनीतवत् ||६-११३-२९
प्रगृहीताञ्जलिर्हर्षात् सीतायाः प्रमुखे स्थितः | 
इमास्तु खलु राक्षस्यो यदि त्वमनुमन्यसे ||६-११३-३०
हन्तुमिच्छामि ताः सर्वा याभिस्त्वं तर्जिता पुरा | 
क्लिश्यन्तीं पतिदेवां त्वामशोकवनिकां गताम् ||६-११३-३१
घोररूपसमाचाराः क्रूराः क्रूरतरेक्षणाः |
इह श्रुता मया देवि राक्षस्यो विकृताननाः ||६-११३-३२
असकृत्परुषैर्वाक्यैर्वदन्त्यो रावणाज्ञया | 
विकृता विकृताकाराः क्रूताः क्रूरकचेक्षणाः||६-११३-३३
इच्छामि विविधैर्घातैर्हन्तुमेताः सुदारुणाः |
राक्षस्यो दारुणकथा वरमेतं प्रयच्छ मे ||६-११३-३४ 
मुष्टिभिः पाणिभिश्चैव चरणैश्चैव शोभने |
जङ्घाजानुप्रहारैश्च दन्तानां चैव पीडनैः ||६-११३-३५
भक्षणैः कर्णनासानां केशानां लुञ्चनैस्तथा |
भृशं शुष्कमुखीभिश्च दारुणैर्लङ्घनैर्हतैः ||६-११३-३६
विभिन्नशङ्कुग्रीवांशपार्श्वकैश्च कलेवरैः |
निपात्य हन्तुमिच्छमि तव विप्रियकारिणीः ||६-११३-३७ 
एवम्प्रकारैर्बहुभिर्विप्रकारैर्यशस्विनि |
घातये तीव्ररूपाभिर्याभिस्त्वं तर्जिता पुरा ||६-११३-३८ 
इत्युक्ता सा हनुमता कृपणा दीनवत्सला |
हनुमन्तमुवाचेदं चिन्तयित्वा मिमृश्य च ||६-११३-३९ 
राजसंश्रयवश्यानां कुर्वतीनां पराज्ञया |
विधेयानां च दासीनां कः कुप्येद्वानरोत्तम ||६-११३-४० 
भाग्यवैषम्य योगेन पुरा दुश्चरितेन च |
मयैतेत्प्राप्यते सर्वं स्वकृतं ह्युपभुज्यते ||६-११३-४१ 
मैवं वद महाबाहो दैवी ह्येषा परा गतिः |
प्राप्तव्यं तु दशा योगान्मयैतदिति निश्चितम् ||६-११३-४२
दासीनां रावणस्याहं मर्षयामीह दुर्बला | 
आज्ञप्ता रावणेनैता राक्षस्यो माम् अतर्जयन् ||६-११३-४३
हते तस्मिन्न कुर्युर्हि तर्जनं वानरोत्तम | 
अयं व्याघ्रसमीपे तु पुराणो धर्मसंहितः ||६-११३-४४
ऋक्षेण गीतः श्लोको मे तं निबोध प्लवङ्गम | 
न परः पापमादत्ते परेषां पापकर्मणाम् ||६-११३-४५
समयो रक्षितव्यस्तु सन्तश्चारित्रभूषणाः | 
पापानां वा शुभानां वा वधार्हाणां प्लवङ्गम ||६-११३-४६
कार्यं कारुण्यमार्येण न कश्चिन्नापराध्यति | 
लोकहिंसाविहाराणां रक्षसां कामरूपिणम् ||६-११३-४७
कुर्वतामपि पापानि नैव कार्यमशोभनम् | 
एवमुक्तस्तु हनुमान्सीतया वाक्यकोविदः ||६-११३-४८
प्रत्युवाच ततः सीतां रामपत्नीं यशस्विनीम् | 
युक्ता रामस्य भवती धर्मपत्नी यशस्विनी ||६-११३-४९
प्रतिसन्दिश मां देवि गमिष्ये यत्र राघवः | 
एवमुक्ता हनुमता वैदेही जनकात्मजा ||६-११३-५०
अब्रवीद्द्रष्टुमिच्छामि भर्तारं वानरोत्तम | 
तस्यास्तद्वचनं श्रुत्वा हनुमान्पवनात्मजः ||६-११३-५१
हर्षयन्मैथिलीं वाक्यमुवाचेदं महाद्युतिः | 
पूर्णचन्द्राननं रामं द्रक्ष्यस्यार्ये सलक्ष्मणम् ||६-११३-५२
स्थिरमित्रं हतामित्रं शचीव त्रिदशेश्वरम् | 
तामेवमुक्त्वा राजन्तीं सीतां साक्षादिव श्रियम् ||६-११३-५३
आजगाम महावेगो हनूमान्यत्र राघवः | 
सपदि हरिवरस्ततो हनूमान् |
प्रतिवचनं जनकेश्वरात्मजायाः |
कथितमकथयद्यथाक्रमेण |
त्रिदशवरप्रतिमाय राघवाय ||६-११३-५४ 
इत्यार्षे श्रीमद्रामायणे आदिकाव्ये युद्धकाण्डे त्रयोदशाधिकशततमः सर्गः 
तमुवाच महाप्रज्ञमभिगम्य प्लवङ्गमः |
रामं वचनमर्थज्ञो वरं सर्वधनुष्मताम् || ६-११४-१ 
यन्निमित्तोऽयमारम्भः कर्मणां च फलोदयः |
तां देवीं शोकसन्तप्तां मैथिलीं द्रष्टुमर्हसि || ६-११४-२ 
सा हि शोकसमाविष्टा बाष्पपर्याकुलेक्षणा |
मैथिली विजयं श्रुत्वा तव हर्षमुपागमत् || ६-११४-३ 
पूर्वकात्प्रत्ययाच्चाहमुक्तो विश्वस्तया तया |
भर्तारं द्रष्टुमिच्छामि कृतार्थं सहलक्ष्मणम् || ६-११४-४ 
एवमुक्तो हनुमता रामो धर्मभृतां वरः |
अगच्छत्सहसा ध्यानमासीद्बाष्पपरिप्लुतः || ६-११४-५ 
दीर्घमुष्णं च निश्वस्य मेदिनीम् अवलोकयन् |
उवाच मेघसङ्काशं विभीषणमुपस्थितम् || ६-११४-६ 
दिव्याङ्गरागां वैदेहीं दिव्याभरणभूषिताम् |
इह सीतां शिरःस्नातामुपस्थापय माचिरम् || ६-११४-७ 
एवमुक्तस्तु रामेण त्वरमाणो विभीषणः |
प्रविश्यान्तःपुरं सीतां स्त्रीभिः स्वाभिरचोदयत् || ६-११४-८ 
ततः सीतां महाभागां दृष्ट्वोवाच विभीषणः |
मूर्ध्नि बद्धाञ्जलिः श्रीमान्विनीतो राक्षसेश्वरः || ६-११४-९ 
दिव्याङ्गरागा वैदेही दिव्याभरणभूषिता |
यानमारोह भद्रं ते भर्ता त्वां द्रष्टुमिच्छति || ६-११४-१० 
एवमुक्ता तु वैदेही प्रत्युवाच विभीषणम् |
अस्नाता द्रष्टुमिच्छामि भर्तारं राक्षसाधिप || ६-११४-११ 
तस्यास्तद्वचनं श्रुत्वा प्रत्युवाच विभीषणः |
यथाहं रामो भर्ता ते तत्तथा कर्तुमर्हसि || ६-११४-१२ 
तस्य तद्वचनं श्रुत्वा मैथिली भ्रातृदेवता |
भर्तृभक्तिव्रता साध्वी तथेति प्रत्यभाषत || ६-११४-१३ 
ततः सीतां शिरःस्नातां युवतीभिरलङ्कृताम् |
महार्हाभरणोपेतां महार्हाम्बरधारिणीम् || ६-११४-१४
आरोप्य शिबिकां दीप्तां परार्ध्याम्बरसंवृताम् |
रक्षोभिर्बहुभिर्गुप्तामाजहार विभीषणः || ६-११४-१५ 
सोऽभिगम्य महात्मानं ज्ञात्वाभिध्यानमास्थितम् |
प्रणतश्च प्रहृष्टश्च प्राप्तां सीतां न्यवेदयत् || ६-११४-१६ 
तामागतामुपश्रुत्य रक्षोगृहचिरोषिताम् |
हर्षो दैन्यं च रोषश्च त्रयं राघवमाविशत् || ६-११४-१७ 
ततः पार्श्वगतं दृष्ट्वा सविमर्शं विचारयन् |
विभीषणमिदं वाक्यमहृष्टो राघवोऽब्रवीत् || ६-११४-१८ 
राक्षसाधिपते सौम्य नित्यं मद्विजये रत |
वैदेही संनिकर्षं मे शीघ्रं समुपगच्छतु || ६-११४-१९ 
स तद्वचनमाज्ञाय राघवस्य विभीषणः |
तूर्णमुत्सारणे यत्नं कारयामास सर्वतः || ६-११४-२० 
कञ्चुकोष्णीषिणस्तत्र वेत्रझर्झरपाणयः |
उत्सारयन्तः पुरुषाः समन्तात्परिचक्रमुः || ६-११४-२१ 
ऋक्षाणां वानराणां च राक्षसानां च सर्वतः |
वृन्दान्युत्सार्यमाणानि दूरमुत्ससृजुस्ततः || ६-११४-२२ 
तेषामुत्सार्यमाणानां सर्वेषां ध्वनिरुत्थितः |
वायुनोद्वर्तमानस्य सागरस्येव निस्वनः || ६-११४-२३ 
उत्सार्यमाणांस्तान्दृष्ट्वा समन्ताज्जातसम्भ्रमान् |
दाक्षिण्यात्तदमर्षाच्च वारयामास राघवः || ६-११४-२४ 
संरब्धश्चाब्रवीद्रामश्चक्षुषा प्रदहन्निव |
विभीषणं महाप्राज्ञं सोपालम्भमिदं वचः || ६-११४-२५ 
किमर्थं मामनादृत्य कृश्यतेऽयं त्वया जनः |
निवर्तयैनमुद्योगं जनोऽयं स्वजनो मम || ६-११४-२६ 
न गृहाणि न वस्त्राणि न प्राकारास्तिरस्क्रियाः |
नेदृशा राजसत्कारा वृत्तमावरणं स्त्रियः || ६-११४-२७ 
व्यसनेषु न कृच्छ्रेषु न युद्धे न स्वयं वरे |
न क्रतौ नो विवाहे च दर्शनं दुष्यते स्त्रियः || ६-११४-२८ 
सैषा युद्धगता चैव कृच्छ्रे महति च स्थिता |
दर्शनेऽस्या न दोषः स्यान्मत्समीपे विशेषतः || ६-११४-२९ 
विसृज्य शिबिकां तस्मात्पद्भ्यामेवोपसर्पतु |
समीपे मम वैदेहीं पश्यन्त्वेते वनौकसः || ६-११४-३० 
एवमुक्तस्तु रामेण सविमर्शो विभीषणः |
रामस्योपानयत्सीतां संनिकर्षं विनीतवत् || ६-११४-३१ 
ततो लक्ष्मणसुग्रीवौ हनूमांश्च प्लवङ्गमः |
निशम्य वाक्यं रामस्य बभूवुर्व्यथिता भृशम् || ६-११४-३२ 
कलत्रनिरपेक्षैश्च इङ्गितैरस्य दारुणैः |
अप्रीतमिव सीतायां तर्कयन्ति स्म राघवम् || ६-११४-३३ 
लज्जया त्ववलीयन्ती स्वेषु गात्रेषु मैथिली |
विभीषणेनानुगता भर्तारं साभ्यवर्तत || ६-११४-३४ 
विस्मयाच्च प्रहर्षाच्च स्नेहाच्च परिदेवता |
उदैक्षत मुखं भर्तुः सौम्यं सौम्यतरानना || ६-११४-३५ 
अथ समपनुदन्मनःक्लमं सा |
सुचिरमदृष्टमुदीक्ष्य वै प्रियस्य |
वदनमुदितपूर्णचन्द्रकान्तं |
विमलशशाङ्कनिभानना तदासीत् || ६-११४-३६ 
इत्यार्षे श्रीमद्रामायणे आदिकाव्ये युद्धकाण्डे चतुर्दशाधिकशततमः सर्गः 
तां तु पार्श्वे स्थितां प्रह्वां रामः संप्रेक्ष्ये मैथिलीम् |
हृदयान्तर्गतं भावं व्याहर्तुमुपचक्रमे || ६-११५-१ 
एषासि निर्जिता भद्रे शत्रुं जित्वा रणाजिरे |
पौरुषाद्यदनुष्ठेयं मयैतदुपपादितम् || ६-११५-२ 
गतोऽस्म्यन्तममर्षस्य धर्षणा संप्रमार्जिता |
अवमानश्च शत्रश्च युगपन्निहतौ मया || ६-११५-३ 
अद्य मे पौरुषं दृष्टमद्य मे सफलः श्रमः |
अद्य तीर्णप्रतिज्ञोऽहं प्रभवाम्यद्य चात्मनः || ६-११५-४ 
या त्वं विरहिता नीता चलचित्तेन रक्षसा |
दैवसंपादितो दोषो मानुषेण मया जितः || ६-११५-५ 
संप्राप्तमवमानं यस्तेजसा न प्रमार्जति |
कस्तस्य पौरुषेणार्थो महताप्यल्पचेतसः || ६-११५-६ 
लङ्घुनं समुद्रस्य लङ्कायाश्चापि मर्दनम् |
सफलं तस्य च श्लाघ्यमद्य कर्म हनूमतः || ६-११५-७ 
युद्धे विक्रमतश्चैव हितं मन्त्रयतस्तथा |
सुग्रीवस्य ससैन्यस्य सफलोऽद्य परिश्रमः || ६-११५-८ 
विभीषणस्य च तथा सफलोऽद्य परिश्रमः |
विगुणं भ्रातरं त्वक्त्वा यो मां स्वयमुपस्थितः || ६-११५-९ 
इत्येवं वदतः श्रुत्वा सीता रामस्य तद्वचः |
मृगीवोत्फुल्लनयना बभूवाश्रुपरिप्लुता || ६-११५-१० 
पश्यतस्तां तु रामस्य समीपे हृदयप्रियाम् |
जनवादभयाद्राज्ञो बभूव हृदयं द्विधा || ६-११५-११ 
सीतामुत्पलपत्राक्षीं नीलकुञ्चितमूर्धजाम् |
अवदद्वै वरारोहां मध्ये वानररक्षसाम् || ६-११५-१२ 
यत्कर्तव्यं मनुष्येण धर्षणां प्रतिमार्जता |
तत्कृतं रावणं हत्वा मयेदं मानकाङ्क्क्षिणा || ६-११५-१३ 
निर्जिता जीवलोकस्य तपसा भावितात्मना |
अगस्त्येन दुराधर्षा मुनिना दक्षिणेव दिक् || ६-११५-१४ 
विदितश्चास्तु भद्रं ते योऽयं रणपरिश्रमः |
सुतीर्णः सुहृदां वीर्यान्न त्वदर्थं मया कृतः || ६-११५-१५
रक्षता तु मया वृत्तमपवादम् च सर्वतः |
प्रख्यातस्यात्मवंशस्य न्यङ्गं च परिमार्जता || ६-११५-१६ 
प्राप्तचारित्रसंदेह मम प्रतिमुखे स्थिता |
दीपो नेत्रातुरस्येव प्रतिकूलासि मे दृढम् || ६-११५-१७ 
तद्गच्छ त्वानुजानेऽद्य यथेष्टं जनकात्मजे |
एता दश दिशो भद्रे कार्यमस्ति न मे त्वया || ६-११५-१८ 
कः पुमांस्तु कुले जातह् स्त्रियं परगृहोषिताम् |
तेजस्वी पुनरादद्यात् सुहृल्लेख्येन चेतसा || ६-११५-१९ 
रावणाङ्कपरिक्लिष्टां दृष्टां दुष्टेन चक्षुषा |
कथं त्वां पुनरादद्यां कुलं व्यपदिशन् महत् || ६-११५-२० 
तदर्थं निर्जिता मे त्वं यशः प्रत्याहृतं मया |
नास्थ् मे त्वय्यभिष्वङ्गो यथेष्टं गम्यतामितः || ६-११५-२१ 
तदद्य व्याहृतं भद्रे मयैतत् कृतबुद्धिना |
लक्ष्मणे वाथ भरते कुरु बुद्धिं यथासुखम् || ६-११५-२२ 
शत्रुघ्ने वाथ सुग्रीवे राक्षसे वा विभीषणे |
निवेशय मनः सीते यथा वा सुखमात्मनः || ६-११५-२३ 
न हि त्वां रावणो दृष्ट्वो दिव्यरूपां मनोरमाम् |
मर्षयेत चिरं सीते स्वगृहे पर्यवस्थिताम् || ६-११५-२४ 
ततः प्रियार्हश्रवणा तदप्रियं |
प्रियादुपश्रुत्य चिरस्य मैथिली |
मुमोच बाष्पं सुभृशं प्रवेपिता |
गजेन्द्रहस्ताभिहतेव वल्लरी || ६-११५-२५ 
इत्यार्षे श्रीमद्रामायणे आदिकाव्ये युद्धकाण्डे पञ्चदशाधिकशततमः सर्गः 
एवमुक्ता तु वैदेही परुषं लोमहर्षणम् |
राघवेण सरोषेण भृशं प्रव्यथिताभवत् || ६-११६-१ 
सा तदश्रुतपूर्वं हि जने महति मैथिली |
श्रुत्वा भर्तृवचो रूक्षं लज्जया व्रीडिताभवत् || ६-११६-२ 
प्रविशन्तीव गात्राणि स्वान्येव जनकात्मजा |
वाक्षल्यैस्तैः सशल्येव भृशमश्रूण्यवर्तयत् || ६-११६-३ 
ततो बाष्पपरिक्लिष्टं प्रमार्जन्ती स्वमाननम् |
शनैर्गद्गदया वाचा भर्तारमिदमब्रवीत् || ६-११६-४ 
किं मामसदृशं वाक्यमीदृशं श्रोत्रदारुणम् |
रूक्षं श्रावयसे वीर प्राकृतः प्राकृताम् इव || ६-११६-५ 
न तथास्मि महाबाहो यथा त्वमवगच्छसि |
प्रत्ययं गच्छ मे स्वेन चारित्रेणैव ते शपे || ६-११६-६ 
पृथक्स्त्रीणां प्रचारेण जातिं त्वं परिशङ्कसे |
परित्यजेमां शङ्कां तु यदि तेऽहं परीक्षिता || ६-११६-७ 
यद्यहं गात्रसंस्पर्शं गतास्मि विवशा प्रभो |
कामकारो न मे तत्र दैवं तत्रापराध्यति || ६-११६-८ 
मदधीनं तु यत्तन्मे हृदयं त्वयि वर्तते |
पराधीनेषु गात्रेषु किं करिष्याम्यनीश्वरा || ६-११६-९ 
सहसंवृद्धभावाच्च संसर्गेण च मानद |
यद्यहं ते न विज्ञाता हता तेनास्मि शाश्वतम् || ६-११६-१० 
प्रेषितस्ते यदा वीरो हनूमानवलोककः |
लङ्कास्थाहं त्वया वीर किं तदा न विसर्जिता || ६-११६-११ 
प्रत्यक्षं वानरेन्द्रस्य त्वद्वाक्यसमनन्तरम् |
त्वया सन्त्यक्तया वीर त्यक्तं स्याज्जीवितं मया || ६-११६-१२ 
न वृथा ते श्रमोऽयं स्यात्संशये न्यस्य जीवितम् |
सुहृज्जनपरिक्लेशो न चायं निष्फलस्तव || ६-११६-१३ 
त्वया तु नरशार्दूल क्रोधमेवानुवर्तता |
लघुनेव मनुष्येण स्त्रीत्वमेव पुरस्कृतम् || ६-११६-१४ 
अपदेशेन जनकान्नोत्पत्तिर्वसुधातलात् |
मम वृत्तं च वृत्तज्ञ बहु ते न पुरस्कृतम् || ६-११६-१५ 
न प्रमाणीकृतः पाणिर्बाल्ये बालेन पीडितः |
मम भक्तिश्च शीलं च सर्वं ते पृष्ठतः कृतम् || ६-११६-१६ 
इति ब्रुवन्ती रुदती बाष्पगद्गदभाषिणी |
उवाच लक्ष्मणं सीता दीनं ध्यानपरायणम् || ६-११६-१७ 
चितां मे कुरु सौमित्रे व्यसनस्यास्य भेषजम् |
मिथ्यापवादोपहता नाहं जीवितुमुत्सहे || ६-११६-१८ 
अप्रीतेन गुणैर्भर्त्रा त्यक्ता या जनसंसदि |
या क्षमा मे गतिर्गन्तुं प्रवेक्ष्ये हव्यवाहनम् || ६-११६-१९ 
एवं ब्रुवाणा रुदती बाष्पगद्गदभाषिणी |
अब्रवील्लक्ष्मणं सीता दीनं ध्यानपरं स्थितम् || ६-११६-२० 
स विज्ञाय मनश्छन्दं रामस्याकारसूचितम् |
चितां चकार सौमित्रिर्मते रामस्य वीर्यवान् || ६-११६-२१ 
न हि रामं तदा कश्चित्कालान्तकयमोपमम् |
अनुनेतुमथो वक्तुं द्रष्टुं वा प्यशकत्सुहृत् || ६-११६-२२ 
अधोमुखं ततो रामं शनैः कृत्वा प्रदक्षिणम् |
उपासर्पत वैदेही दीप्यमानं हुताशनम् || ६-११६-२३ 
प्रणम्य देवताभ्यश्च ब्राह्मणेभ्यश्च मैथिली |
बद्धाञ्जलिपुटा चेदमुवाचाग्निसमीपतः || ६-११६-२४ 
यथा मे हृदयं नित्यं नापसर्पति राघवात् |
तथा लोकस्य साक्षी मां सर्वतः पातु पावकः || ६-११६-२५ 
यथा मां शुद्धचरितां दुष्टां जानाति राघवः |
तथा लोकस्य साक्षी मां सर्वतः पातु पावकः || ६-११६-२६ 
कर्मणा मनसा वाचा यथा नातिचराम्यहम् |
राघवं सर्वधर्मज्ञं तथा मां पातु पावकः || ६-११६-२७ 
आदित्योभवान् वायुर्दिशश्चन्द्रस्तथैव च |
अहश्चापि तथा सन्ध्ये रात्रिश्च पृथिवी तथा || ६-११६-२८
यथान्येऽपि विजानन्ति तथा चारित्रसंयुताम् | 
एवमुक्त्वा तु वैदेही परिक्रम्य हुताशनम् || ६-११६-२९
विवेश ज्वलनं दीप्तं निःसङ्गेनान्तरात्मना | 
जनः स सुमहांस्तत्र बालवृद्धसमाकुलः || ६-११६-३०
ददर्श मैथिलीं तत्र प्रविशन्तीं हुताशनम् | 
सा तप्तनवहेमाभा तप्तकाञ्चनभूषणा || ६-११६-३१
पपात ज्वलनं दीप्तं सर्वलोकस्य संनिधौ | 
ददृशुस्तां विशालाक्षीं पतन्तीं हव्यवाहनम् || ६-११६-३२
सीतां सर्वाणि रूपाणि रुक्मवेदिनिभां तदा | 
ददृशुस्तां महाभागां प्रविशन्तीं हुताशनम् || ६-११६-३३
सीतां कृत्स्नास्त्रयो लोकाः पुण्यामाज्याहुतीमिव | 
प्रचुक्रुशुः स्त्रियः सर्वास्तां दृष्ट्वा हव्यवाहने || ६-११६-३४
पतन्तीं संस्कृतां मन्रैर्वसोर्धारामिवाध्वरे | 
ददृशुस्तां त्रयो लोका देवगन्धर्वदाननाः || ६-११६-३५
शप्तां पतन्तीं निरये त्रिदिवाद्देवतामिव | 
तस्यामग्निं विशन्त्यां तु हाहेति विपुलः स्वनः || ६-११६-३६
रक्षसां वानराणां च सम्बभूवाद्भुतोपमः | 
ततो हि दुर्मना रामः श्रुत्वैवम् वदतां गिरः |
दध्यौ मुहूर्तं धर्मात्मा बाष्पव्याकुललोचनः || ६-११७-१ 
ततो वैश्रवणो राजा यमश्च पृभिः सह |
सहस्राक्षश्च देवेशो वरुणश्च जलेश्वरः || ६-११७-२
षड्र्धनयनः श्रीमान् महादेवो वृषध्वजः |
कर्ता सर्वस्य लोकस्य ब्रह्मा ब्रह्मविदां वरः || ६-११७-३
एते सर्वे समागम्य विमानैः सूर्यसंनिभैः |
आगम्य नगरीं लङ्कामभिजग्मुश्च राघवम् || ६-११७-४ 
ततः सहस्ताभरणान् प्रगृह्य विपुलान् भुजान् |
अब्रुवंस्त्रिदशश्रेष्ठा राघवं प्राञ्जलिं स्थितम् || ६-११७-५ 
कर्ता सर्वस्य लोकस्य श्रेष्ठो ज्ञानवतां प्रभुः |
उपेक्षसे कथं सीतां पतन्तीं हव्यवाहने || ६-११७-६
कथं देवगणश्रेष्ठमात्मानं नावबुद्ध्यसे | 
ऋतधामा वसुः पूर्वं वसूनां च प्रजापतिः || ६-११७-७
त्रयाणामपि लोकानामादिकर्ता स्वयं प्रभुः | 
रुद्राणामष्टमो रुद्रः साध्यानामपि पञ्चमः || ६-११७-८
अश्विनौ चापि कर्णौ ते सूर्याचन्द्रामसौ दृशौ | 
अन्ते चादौ च लोकानां दृश्यसे च परंतप || ६-११७-९
उपेक्षसे च वैदेहीं मानुषः प्राकृतो यथा | 
इत्युक्तो लोकपालैस्तैः स्वामी लोकस्य राघवः || ६-११७-१०
अब्रवित्त्रिदशश्रेष्ठान् रामो धर्मभृतां वरः | 
आत्मानं मानुषं मन्ये रामं दशरथात्मजम् || ६-११७-११
सोऽहं यस्य यतश्चाहं भगवंस्तद्ब्रवीतु मे | 
इति ब्रुवाणं काकुत्थ्सं ब्रह्मा ब्रह्मविदां वरः || ६-११७-१२
अब्रवीच्छृणु मे वाक्यं सत्यं सत्यपराक्रम | 
भवान्नारायणो देवः श्रीमांश्चक्रायुधः प्रभुः || ६-११७-१३
एकशृङ्गो वराहस्त्वं भूतभव्यसपत्नजित् | 
अक्षरं ब्रह्म सत्यं च मध्ये चान्ते च राघव || ६-११७-१४
लोकानां त्वं परो धर्मो विष्वक्सेनश्चतुर्भजः | 
शार्ङ्गधन्वा हृषीकेशः पुरुषः पुरुषोत्तमः || ६-११७-१५
अजितः खड्गधृग्विष्णुः कृष्णश्चैव महाबलः | 
सेनानीर्ग्रामणीश्च त्वं त्वं बुद्धि स्त्वं क्षमा दमः || ६-११७-१६
प्रभवश्चाप्ययश्च त्वमुपेन्द्रो मधुसूदनः | 
इन्द्रकर्मा महेन्द्रस्त्वं पद्मनाभो रणान्तकृत् || ६-११७-१७
शरण्यं शरणम् च त्वामहुर्दिव्या महर्षयः | 
सहस्रशृङ्गो वेदात्मा शतशीर्षो महर्षभः || ६-११७-१८
त्वं त्रयाणां हि लोकानामादिकर्ता स्वयंप्रभुः |
सिद्धानामपि साध्यानामाश्रयश्चासि पूर्वजः || ६-११७-१९ 
त्वं यज्ञ्स्त्वं वषट्कारस्त्वमोंकारः परात्परः || ६-११७-२०
प्रभवं निधनं वा ते नो विदुः को भवानिति | 
दृश्यसे सर्वभूतेषु गोषु च ब्राह्मणेषु च || ६-११७-२१
दिक्षु सर्वासु गगने पर्वतेषु नदीषु च | 
सहस्रचरणः श्रीमान् शतशीर्षः सहस्रदृक् || ६-११७-२२
त्वं धारयसि भूतानि पृथिवीं च सपर्वताम् | 
अन्ते पृथिव्याः सलिले दृश्यसे त्वं महोरगः || ६-११७-२३
त्रीन् लोकान् धारयन् राम देवगन्धर्वदानवान् | 
अहं ते हृदयं राम जिह्वा देवी सरस्वती || ६-११७-२४
देवा रोमाणि गात्रेषु ब्रह्मणा निर्मिताः प्रभो | 
निमेषस्ते स्मृता रात्रिरुन्मेषो दिवसस्तथा || ६-११७-२५
संस्कारास्त्वभवन्वेदा नैतदस्ति त्वया विना | 
जगत्सर्वं शरीरं ते स्थैर्यं ते वसुधातलम् || ६-११७-२६
अग्निः कोपः प्रसादस्ते सोमः श्रीवत्सलक्षणः | 
त्वया लोकास्त्रयः क्रान्ताः पुरा स्वैर्विक्रमैस्त्रिभिः || ६-११७-२७
महेन्द्रश्च कृतो राजा बलिं बद्ध्वा सुदारुणम् | 
सीता लक्ष्मीर्भवान् विष्णुर्देवः कृष्णः प्रजापतिः || ६-११७-२८
वधार्थं रावणस्येह प्रविष्टो मानुषीं तनुम् | 
तदिदं नस्त्वया कार्यं कृतं धर्मभृतां वर || ६-११७-२९
निहतो रावणो राम प्रहृष्टो दिवमाक्रम | 
अमोघं देव वीर्यं ते न ते मोघाः पराक्रमाः || ६-११७-३०
अमोघं दर्शनं राम अमोघस्तव संस्तवः | 
अमोघास्ते भविष्यन्ति भक्तिमन्तो नरा भुवि || ६-११७-३१
ये त्वां देवम् ध्रुवं भक्ताः पुराणं पुरुषोत्तमम् |
प्राप्नुवन्ति सदा कामानिह लोके पात्र च || ६-११७-३२ 
इममार्षम् स्तवं दिव्यमितिहासं पुरातनम् || ६-११७-३३
ये नराः कीर्तयिष्यन्ति नास्ति तेषां पराभवः | 
इत्यार्षे श्रीमद्रामायणे आदिकाव्ये युद्धकाण्डे सप्तदशाधिकश्ततमः सर्गः 
एतच्छ्रुत्वा शुभं वाक्यं पितामहसमीरितम् |
अङ्केनादाय वैदेहीमुत्पपात विभावसुः || ६-११८-१ 
विधूयाथ चितां तां तु विअदेहीं हव्यवाहनः |
उत्तस्थौ मूर्तिमानाशु गृहीत्वा जनकात्मजाम् || ६-११८-२ 
तरुणादित्यसंकाशां तप्तकाञ्चनभूषणाम् |
रक्ताम्बरधरां बालां नीलकुञ्चितमूर्धजाम् || ६-११८-३
अक्लिष्टमाल्याभरणां तथारूपामनिन्दिताम् |
ददौ रामाय वैदेहीमङ्के कृत्वा विभावसुः || ६-११८-४ 
अब्रवीत्तु तदा रामं साक्षी लोकस्य पावकः |
एषा ते राम वैदेही पापमस्यां न विद्यते || ६-११८-५ 
नैव वाचा न मनसा नैव बुद्ध्या न चक्षुषा |
सुवृत्ता वृत्तशौण्डीर्यं न त्वामत्यचरच्छुभा || ६-११८-६ 
रावणेनापनीतैषा वीर्योत्सिक्तेन रक्षसा |
त्वया विरहिता दीना विवशा निर्जनाद्वनात् || ६-११८-७ 
रुद्ध चान्तःपुरे गुप्ता त्वच्चित्ता त्वत्परायणा |
रक्षिता राक्षसीभिश्च घोराभिर्घोरबुद्धिभिः || ६-११८-८ 
प्रलोभ्यमाना विविधं तर्ज्यमाना च मैथिली |
नाचिन्तयत तद्रक्षस्त्वद्गतेनान्तरात्मना || ६-११८-९ 
विशुद्धभावां निष्पापां प्रतिगृह्णीष्व मैथिलीम् |
न किंचिरभिधातव्या अहमाज्ञापयामि ते || ६-११८-१० 
ततः प्रीतमना रामः श्रुत्वैवं वदतां वरः |
दध्यौ मुहूर्तं धर्मात्मा बाष्पव्याकुललोचनः || ६-११८-११ 
एवमुक्तो महातेजा धृमानुरुविक्रमः |
उवाच त्रिदशश्रेष्ठं रामो धर्मभृतां वरः || ६-११८-१२ 
अवश्यं चापि लोकेषु सीता पावनमर्हति |
दीर्घकालोषिता हीयं रावणान्तःपुरे शुभा || ६-११८-१३ 
बालिशो बत कामात्म रामो दशरथात्मजः |
इति वक्ष्यति मां लोको जानकीमविशोध्य हि || ६-११८-१४ 
अनन्यहृदयां भक्तां मचत्तपरिवर्तिनीम् |
अहमप्यवगच्छामि मैथिलीं जनकात्मजाम् || ६-११८-१५ 
इमामपि विशालाक्षीं रक्षितां स्वेन तेजसा |
रावणो नातिवर्तेत वेल मिव महोदधिः || ६-११८-१६ 
प्रत्ययार्थं तु लोकानां त्रयाणाम् सत्यसंश्रयः |
उपेक्षे चापि वैदेहीं प्रविशन्तीं हुताशनम् || ६-११८-१७ 
न च शक्तः सुदुष्टत्मा मनसापि हि मैथिलीम् |
प्रधर्षयितुमप्राप्यां दीप्तामग्निशिखामिव || ६-११८-१८ 
नेय मर्हति चैश्वर्यं रावणान्तःपुरे शुभा |
अनन्या हि मया सीता भास्करेण प्रभा यथा || ६-११८-१९ 
विशुद्धा त्रिषु लोकेषु मैथिली जनकात्मजा |
न विहातुं मया शक्या कीर्तिरात्मवता यथा || ६-११८-२० 
अवश्यं च मया कार्यं सर्वेषां वो वचो हितम् |
स्निग्धानां लोकनाथानामेवं च वदतां हितम् || ६-११८-२१ 
इत्येवमुक्त्वा विजयी महाबलः |
प्रशस्यमानह् स्वकृतेन कर्मणा |
समेत्य रामः प्रियया महायशाः |
सुखं सुखार्होऽनुबभूव राघवः || ६-११८-२२ 
इत्यार्षे श्रीमद्रामायणे आदिकाव्ये युद्धकाण्डे अष्टादशाधिक शततमः सर्गः 
एतच्छ्रुत्वा शुभं वाक्यं राघवेण सुभाषितम् |
इदं शुभतरं वाक्यं व्याजहार महेश्वरः || ६-११९-१ 
पुष्कराक्ष महाबाहो महावक्षः परन्तप |
दिष्ट्या कृतमिदं कर्म त्वया शस्त्रभृतां वर || ६-११९-२ 
दिष्ट्या सर्वस्य लोकस्य प्रवृद्धं दारुणं तमः |
अपावृत्तं त्वया सङ्ख्ये राम रावणजं भयम् || ६-११९-३ 
आश्वास्य भरतं दीनं कौसल्यां च यशस्विनीम् |
कैकेयीं च सुमित्रां च दृष्ट्वा लक्ष्मणमातरम् || ६-११९-४
प्राप्य राज्यमयोध्यायां नन्दयित्वा सुहृज्जनम् |
इक्ष्वाकूणां कुले वंशं स्थापयित्वा महाबल || ६-११९-५
इष्ट्वा तुरगमेधेन प्राप्य चानुत्तमं यशः |
ब्राह्मणेभ्यो धनं दत्त्वा त्रिदिवं गन्तुमर्हसि || ६-११९-६ 
एष राजा विमानस्थः पिता दशरथस्तव |
काकुत्स्थ मानुषे लोके गुरुस्तव महायशाः || ६-११९-७ 
इन्द्रलोकं गतः श्रीमांस्त्वया पुत्रेण तारितः |
लक्ष्मणेन सह भ्रात्रा त्वमेनमभिवादय || ६-११९-८ 
महादेववचः श्रुत्वा काकुत्स्थः सहलक्ष्मणः |
विमानशिखरस्थस्य प्रणाममकरोत्पितुः || ६-११९-९ 
दीप्यमानं स्वयां लक्ष्म्या विरजोअम्बरधारिणम् |
लक्ष्मणेन सह भ्रात्रा ददर्श पितरं प्रभुः || ६-११९-१० 
हर्षेण महताविष्टो विमानस्थो महीपतिः |
प्राणैः प्रियतरं दृष्ट्वा पुत्रं दशरथस्तदा || ६-११९-११
आरोप्याङ्कं महाबाहुर्वरासनगतः प्रभुः |
बाहुभ्यां सम्परिष्वज्य ततो वाक्यं समाददे || ६-११९-१२ 
न मे स्वर्गो बहुमतः संमानश्च सुरर्षिभिः |
त्वया राम विहीनस्य सत्यं प्रतिशृणोमि ते || ६-११९-१३ 
अद्य त्वां निहतामित्रं दृष्ट्वा संपूर्णमानसम् |
निस्तीर्णवनवासं च प्रीतिरासीत्परा मम| ६-११९-१४ 
कैकेय्या यानि चोक्तानि वाक्यानि वदतां वर |
तव प्रव्राजनार्थानि स्थितानि हृदये मम || ६-११९-१५ 
त्वां तु दृष्ट्वा कुशलिनं परिष्वज्य सलक्ष्मणम् |
अद्य दुःखाद्विमुक्तोअस्मि नीहारादिव भास्करः || ६-११९-१६ 
तारितोअहं त्वया पुत्र सुपुत्रेण महात्मना |
अष्टावक्रेण धर्मात्मा तारितो ब्राह्मणो यथा || ६-११९-१७ 
इदानीं च विजानामि यथा सौम्य सुरेश्वरैः |
वधार्थं रावणस्येह विहितं पुरुषोत्तमम् || ६-११९-१८ 
सिद्धार्था खलु कौसल्या या त्वां राम गृहं गतम् |
वनान्निवृत्तं संहृष्टा द्रक्ष्यते शत्रुसूदन || ६-११९-१९ 
सिद्धार्थाः खलु ते राम नरा ये त्वां पुरीं गतम् |
राज्ये चैवाभिषिक्तं च द्रक्ष्यन्ति वसुधाधिपम् || ६-११९-२० 
अनुरक्तेन बलिना शुचिना धर्मचारिणा |
इच्छेयं त्वामहं द्रष्टुं भरतेन समागतम् || ६-११९-२१ 
चतुर्दशसमाः सौम्य वने निर्यापितास्त्वया |
वसता सीतया सार्धं लक्ष्मणेन च धीमता || ६-११९-२२ 
निवृत्तवनवासोअसि प्रतिज्ञा सफला कृता |
रावणं च रणे हत्वा देवास्ते परितोषिताः || ६-११९-२३ 
कृतं कर्म यशः श्लाघ्यं प्राप्तं ते शत्रुसूदन |
भ्रातृभिः सह राज्यस्थो दीर्घमायुरवाप्नुहि || ६-११९-२४ 
इति ब्रुवाणं राजानं रामः प्राञ्जलिरब्रवीत् |
कुरु प्रसादं धर्मज्ञ कैकेय्या भरतस्य च || ६-११९-२५ 
सपुत्रां त्वां त्यजामीति यदुक्ता कैकयी त्वया |
स शापः कैकयीं घोरः सपुत्रां न स्पृशेत्प्रभो || ६-११९-२६ 
तथेति महाराजो राममुक्त्वा कृताञ्जलिम् |
लक्ष्मणं च परिष्वज्य पुनर्वाक्यमुवाच ह || ६-११९-२७ 
रामं शुश्रूषता भक्त्या वैदेह्या सह सीतया |
कृता मम महाप्रीतिः प्राप्तं धर्मफलं च ते || ६-११९-२८ 
धर्मं प्राप्स्यसि धर्मज्ञ यशश्च विपुलं भुवि |
रामे प्रसन्ने स्वर्गं च महिमानं तथैव च || ६-११९-२९ 
रामं शुश्रूष भद्रं ते सुमित्रानन्दवर्धन |
रामः सर्वस्य लोकस्य शुभेष्वभिरतः सदा || ६-११९-३० 
एते सेन्द्रास्त्रयो लोकाः सिद्धाश्च परमर्षयः |
अभिगम्य महात्मानमर्चन्ति पुरुषोत्तमम् || ६-११९-३१ 
एतत्तदुक्तमव्यक्तमक्षरं ब्रह्मनिर्मितम् |
देवानां हृदयं सौम्य गुह्यं रामः परन्तपः || ६-११९-३२ 
अवाप्तं धर्मचरणं यशश्च विपुलं त्वया |
एनं शुश्रूषता भक्त्या वैदेह्या सह सीतया || ६-११९-३३ 
इत्युक्त्वा लक्ष्मणं राजा स्नुषां बद्धाञ्जलिं स्थिताम् |
पुत्रीत्याभाष्य मधुरं शनैरेनामुवाच ह || ६-११९-३४ 
कर्तव्यो न तु वैदेहि मन्युस्त्यागमिमं प्रति |
रामेण त्वद्विशुद्ध्यर्थं कृतमेतद्धितैषिणा || ६-११९-३५ 
सुदुष्करमिदं पुत्रि तव चारित्रलक्षणम् |
कृतं यत्तेऽन्यनारीणां यशो ह्यभिभविष्यति| ६-११९-३६ 
न त्वं सुभ्रु समाधेया पतिशुश्रूवणं प्रति |
अवश्यं तु मया वाच्यमेष ते दैवतं परम् || ६-११९-३७ 
इति प्रतिसमादिश्य पुत्रौ सीतां तथा स्नुषाम् |
इन्द्रलोकं विमानेन ययौ दशरथो ज्वलन् || ६-११९-३८ 
विमानमास्थाय महानुभावः |
श्रिया च संहृष्टतनुर्नृपोत्तमः |
आमन्त्य्र पुत्रौ सह सीतया च |
जगाम देवप्रवरस्य लोकम्| ६-११९-३९ 
इत्यार्षे श्रीमद्रामायणे आदिकाव्ये युद्धकाण्डे एकोनविंशत्यधिकशततमः सर्गः 
प्रतिप्रयाते काकुत्थ्से महेन्द्रः पाकशासनः |
अब्रवीत् परमप्रीतो राघवं प्राञ्जलिं स्थितम् || ६-१२०-१ 
अमोघं दर्शनं राम तवास्माकं नरर्षभ |
प्रीतियुक्ताः स्म तेन त्वं ब्रूहि यन्मनसेप्सितम् || ६-१२०-२ 
एवमुक्तो महेन्द्रेण प्रसन्नेन महात्मना |
सुप्रसन्नमना हृष्टो वचनम् प्राह राघवः || ६-१२०-३ 
यदि प्रीतिः समुत्पन्ना मयि ते विबुधेश्वर |
वक्ष्यामि कुरु मे सत्यम् वचनं वदतां वर || ६-१२०-४ 
मम हेतोः पराक्रान्ता ये गता यमसादनम् |
ते सर्वे जीवितं प्राप्य समुत्तिष्ठन्तु वानराः || ६-१२०-५ 
मत्कृते विप्रयुक्ता ये पुत्रैर्दारैश्च वानराः |
तान् प्रीतमनसः सर्वान् द्रष्टुमिच्छामि मानद || ६-१२०-६ 
विक्रान्ताश्चापि शूराश्च न मृत्युं गणयन्ति च |
कृतयत्ना विपन्नाश्च जीवयैनान् पुरंदर || ६-१२०-७ 
मत्प्रियेष्वभिरक्ताश्च न मृत्युं गणयन्ति ये |
त्वत्प्रसादात्समेयुस्ते वरमेतमहं वृणे || ६-१२०-८ 
नीरुजो निर्व्रणांश्चैव संपन्नबलपौरुषान् |
गोलाङ्गूलांस्तथर्क्षांश्च द्रष्टुमिच्छामि मानद || ६-१२०-९ 
अकाले चापि पुष्पाणि मूलानि च फलानि च |
नद्यश्च विमलास्तत्र तिष्ठेयुर्यत्र वानराः || ६-१२०-१० 
श्रुत्वा तु वचनं तस्य राघवस्य महात्मनः |
महेन्द्रह् प्रत्युवाचेदं वचनं प्रीतिसंयुतम् || ६-१२०-११ 
महानयं वरस्तात यस्त्वयोक्तो रघुत्तम |
द्विर्मया नोक्तपुर्वं च तस्मादेवद्भविष्यति || ६-१२०-१२ 
समुत्तिष्ठन्तु ते सर्वे हता ये युधि राक्षसैः |
ऋक्षाश्च सह गोपुच्छैर्निकृत्ताननबाहवः || ६-१२०-१३ 
नीरुजो निर्व्रिणाश्चव संपन्नबलपौरुषाः |
समुत्थास्यन्ति हरयः सुप्ता निद्राक्षये यथा || ६-१२०-१४ 
सुहृद्भिर्बान्धवैश्चव ज्ञातिभिः स्वजनेन च |
सर्व एव समेष्यन्ति संयुक्ताः परया मुदा || ६-१२०-१५ 
अकाले पुष्पशबलाः फलवन्तश्च पादपाः |
भविष्यन्ति महेष्वास नद्यश्च नलिलायुताः || ६-१२०-१६ 
सव्रणैः प्रथमं गात्रैरिदानीं निर्व्रणैः समैः |
ततः समुत्थिताः सर्वे सुप्त्वेव हरियूथपाः || ६-१२०-१७
बभूवुर्वानराः सर्वे किं न्वेतदिति विस्मिताः | 
काकुत्थ्सं परिपूर्णार्थं दृष्ट्वा सर्वे सुरोत्तमाः || ६-१२०-१८
अब्रुवन् परमप्रीताः स्तुत्वा रामं सलक्ष्मणम् | 
गच्छायोध्यामितो राजन् विसर्जय च वानरान् || ६-१२०-१९
मैथिलीं सान्त्वयस्वैनामनुरक्तां यशस्विनीम् | 
भ्रातरं भरतं पश्य त्वच्छोकाद्व्रतचारिणम् || ६-१२०-२०
शत्रुघ्नं च महात्मानं मातृइः सर्वाः परंतप |
अभिषेचय चात्मानम् पौरान्गत्वा प्रहर्षय || ६-१२०-२१ 
एवमुक्त्वा सहस्राक्षो रामं सौमित्रिणा सह |
विमानैः सूर्यसंकाशैर्ययौ हृष्टः सुरैह् सह || ६-१२०-२२ 
अभिवाद्य च काकुत्थ्सः सर्वांस्तांस्त्रिदशोत्तमान् |
लक्ष्मणेन सह भ्रात्रा वासमाज्ञापयत्तदा || ६-१२०-२३ 
ततस्तु सा लक्ष्मणरानुपालिता |
महाचमूर्हृष्टजना यशस्विनी |
श्रिया ज्वलन्तीविरराज सर्वतो |
निशा प्रणीतेव हि शीतरश्मिना || ६-१२०-२४ 
इत्यार्षे श्रीमद्रामायणे आदिकाव्ये युद्धकाण्डे विंशत्यधिकशततमः सर्गः 
तां रात्रिमुषितं रामं सुखोदितमरिंदमम् |
अब्रवीत् प्राञ्जलिर्वाक्यं जयम् पृष्ट्वा विभीषणः || ६-१२१-१ 
स्नानानि चाङ्गारागाणि वस्त्राण्याभरणानि च |
चन्दनानि च माल्यानि दिव्यानि विविधानि च || ६-१२१-२
अलंकारविदश्चैता नार्यः पद्मनिभेक्षणाः |
उपस्थितास्त्वां विधिवत् स्नापयिष्यन्ति राघव || ६-१२१-३ 
एवमुक्तस्तु काकुत्स्थः प्रत्युवाच विभीषणम् |
हरीन् सुग्रीवमुख्यांस्त्वं स्नानेनोपनिमन्त्रय || ६-१२१-४ 
सत् उ ताम्यति धर्मात्मा मम हेतोः सुखोचितः |
सुकुमारो महाबाहुर्भरतः सत्यसंस्रयः || ६-१२१-५ 
तं विना कैकयीपुत्रम् भरतं धर्मचारिणम् |
न मे स्नानं बहुमतं वस्त्राण्यानि च || ६-१२१-६ 
एतत् पश्य यथा क्षिप्रं प्रतिगच्छाम ताम् पुरीम् |
अयोध्याम् गच्छतो ह्येष पन्थाह् परमदुर्गमः || ६-१२१-७ 
एवमुक्तस्तु काकुत्स्थं प्रत्युवाच विभीषणः |
अह्ना त्वां प्रापयिष्यामि ताम् पुरीं पार्थिवात्मज || ६-१२१-८ 
पुष्पकं नाम भद्रं ते विमानं सूर्यसम्निभम् |
मम भ्रातुः कुबेरस्य रावणेन बलीयसा || ६-१२१-९
हृतं निर्जित्य सम्ग्रामे कामगं दिव्यमुत्तमम् |
त्वदर्थं पालितं चेदं तिष्ठत्यतुलविक्रम || ६-१२१-१० 
तदिदं मेघसंकाशं विमानमिह तिष्ठति |
येन यास्यसि यानेन त्वमयोध्यां गतज्वरः || ६-१२१-११ 
अहम् ते यद्यनुग्राह्यो यदि स्मरसि मे गुणान् |
वस तावदिह प्राज्ञ यद्यस्ति मयि सौहृदम् || ६-१२१-१२ 
लक्ष्मणेन सह भ्रात्रा वैदेह्या भार्यया सह |
अर्चितह् सर्वकामैस्त्वं ततो राम गमिष्यसि || ६-१२१-१३ 
प्रीतियुक्तस्य विहितां ससैन्यः ससुहृद्गणः |
सत्क्रियां राम मे तावद्गृहाण त्वं मयोद्यताम् || ६-१२१-१४ 
प्रणयाद्बहुमानाच्च सौहार्देन च राघव |
प्रसादयामि प्रेष्योऽहं न खल्वाज्ञापयामि ते || ६-१२१-१५ 
एवमुक्तस्ततो रामह् प्रत्युवाच विभीषणम् |
रक्षसां वानराणां च सर्वेषमेव शृण्वताम् || ६-१२१-१६ 
पूजितोऽस्मि त्वया वीर साचिव्येन परंतप |
सर्वत्मना च चेष्टाभिः सौहार्देन परेण च || ६-१२१-१७ 
न खल्वेतन्न कुर्याम् ते वचनं राक्षसेश्वर |
तं तु मे भ्रातरं द्रष्टुम् भरतं त्वरते मनः || ६-१२१-१८ 
मां निवर्तयितुं योऽसौ चित्रकूटमुपागतः |
शिरसा याचतो यस्य वचनम् न कृतं मया || ६-१२१-१९
कौसल्यां च सुमित्राम् च कैकेयीं च यशस्विनीम् |
गुहम् च सुहृदं चैव पौरान् जनपदैः सह || ६-१२१-२० 
अनुजानीहि मां सौम्य पूजितोऽस्मि विभीषण |
मन्युर्न खलु कर्तव्यः सखे त्वां चानुमानये || ६-१२१-२१ 
उपस्थापय मे शीघ्रं विमानं राक्षसेश्वर |
कृतकार्यस्य मे वासह् कथम् स्यादिह संमतः || ६-१२१-२२ 
एवमुक्तस्तु रामेण राक्षसेन्द्रो विभीषनः |
विमानं सूर्यसम्काशमाजुहाव त्वरान्वितः || ६-१२१-२३
ततः काञ्चत्राङ्गं वैदूर्यमणिवेदिकम् |
काञ्चनं काञ्चनैर्हर्म्यैर्हेमपद्मविभूषितैः || ६-१२१-२४
पाण्डुराभिह् पताकाभिर्ध्वजैश्च समलंकृतम् |
काञ्चनं काञ्चनैर्हर्म्यैर्हेमपद्मविब्बूषितैः || ६-१२१-२५
प्रकीर्णं किङ्किणीजालैर्मुक्तामणिगवाक्षकम् |
घण्टाजालैः परिक्षिप्तम् सर्वतो मधुरस्वनम् || ६-१२१-२६
तं मेरुशिखराकारं निर्मितम् विश्वकर्मणा |
बृहद्बिर्भूषितं हर्म्योर्मुक्तारजतशोभितैः || ६-१२१-२७
तलैह् स्फटिकचित्राङ्गर्वैदूर्यैश्च वरासनैः |
महार्हस्तरणोपेतैरुपपन्नं महाधनैः || ६-१२१-२८ 
उपस्थितमनाधृष्यं तद्विमानं मनोजवम् |
निवेदयित्वा रामायतस्थौ तत्र विभीषणः || ६-१२१-२९ 
तत्पुष्पकम् कामगमं विमान |
मुपस्थितम् भूधरसंनिकाशम् |
दृष्ट्वा तदा विस्मयमाजगाम |
रामः ससौमित्रिरुदारस्त्त्वः || ६-१२१-३० 
इत्यार्षे श्रीमद्रामायणे आदिकाव्ये युद्धकाण्डे एकविंशत्यधिकशततमः सर्गः 
उपस्थितम् तु तं कृत्वा पुष्पकं पुष्पभूषितम् |
अविदूरे स्थितो राममित्युवाच विभीषणः || ६-१२२-१ 
स तु बद्धाञ्जलिपुटो विनीतो राक्षसेश्वरः |
अब्रवीत्त्वरयोपेतः किं करोमीति राघवम् || ६-१२२-२ 
तमब्रवीन्महातेजा लक्ष्मणस्योपशृण्वतः |
विमृश्य राघवो वाचमिदं स्नेहपुरस्कृतम् || ६-१२२-३ 
कृतप्रयत्नकर्माणः सर्व एव वनेचराः |
रत्नैरर्थैश्च विविधैः संपूज्यन्तां विभीषण || ६-१२२-४ 
सहामीभिस्त्वया लङ्का निर्जिता राक्षसेश्वर |
हृष्टैः प्राणभयं त्यक्त्वा संग्रामेष्वनिवर्तिभिः || ६-१२२-५ 
त इमे कृतकर्माणः सर्व एव वनौकसः |
धनरत्नप्रदानेन कर्मैषां सफलं कुरु || ६-१२२-६ 
एवम् संमानिताश्चैते नन्द्यमाना यथा त्वया |
भविष्यन्ति कृतज्ञेन निर्विऋता हरियूथपाः || ६-१२२-७ 
त्यागिनं संग्रहीतारं सानुक्रोशं जितेन्द्रियम् |
सर्वे त्वामभिगच्छन्ति ततः संबोधयामि ते || ६-१२२-८ 
हीनं रतिगुणैः सर्वैरभिहन्तारमाहवे |
सेना त्यजति संविग्ना नृपतिं तं नरेश्वर || ६-१२२-९ 
एवमुक्तस्तु रामेण वानरांस्तान्विभीषणः |
रत्नार्थसंविभागेन सर्वानेवाभ्यपूजयत् || ६-१२२-१० 
ततस्तान् पूजितान् दृष्ट्वा रत्नार्थैर्हरियूथपान् |
आरुरोह तदा रामस्तद्विमानमनुत्तमम् || ६-१२२-११ 
अङ्केनादाय वैदेहीं लज्जमानां यशस्विनीम् |
लक्ष्मणेन सह भ्रात्रा विक्रान्तेन धनुष्मता || ६-१२२-१२ 
अब्रवीत्स विमानस्थः पूजयन् सर्ववानरान् |
सुग्रीवं च महावीर्यम् काकुत्स्तः सविभीषणम् || ६-१२२-१३ 
मित्रकार्यम् कृतमिदं भवद्भिद्वानरर्षभाः |
अनुज्ञाता मया सर्वे यथेष्टम् प्रतिगच्छत || ६-१२२-१४ 
यत्तु कार्यं वयस्येन स्निग्धेन च हितेन च |
कृतं सुग्रीव तत्सर्वं भवता धर्मभीरुणा || ६-१२२-१५
किष्किन्धां प्रतियाह्यशु स्वसैन्येनाभिसंवृतः | 
स्वराज्ये वस लङ्कायां मया दत्ते विभीषण || ६-१२२-१६
न त्वां धर्षयितुं शक्ताः सेन्द्रा अपि दिवौकसः | 
अयोध्यां प्रतियास्यामि राजधानीं पितुर्मम || ६-१२२-१७
अभ्यनुज्ञातुमिच्छमि सर्वानामन्त्रयामि वः | 
एवमुक्तास्तु रामेण हरीन्द्रा हरयस्तथा || ६-१२२-१८
ऊचुः प्राञ्जलयः सर्वे राक्षसश्च विभीषणः | 
अयोध्यां गन्तुमिच्छामः सर्वान् नयतु नो भवान् || ६-१२२-१९
मुद्युक्ता विचरिष्यामो वनान्युपननानि च | 
दृष्ट्वा त्वामभिषेकार्द्रं कौसल्यामभिवाद्य च || ६-१२२-२०
अचिरादागमिष्यामः स्वगृहान्नृपसत्तम | 
एवमुक्तः स धर्मात्मा वानरैः सविभीषणैः || ६-१२२-२१
अब्रवीद्वानरान्रामः ससुग्रीवविभीषणान् | 
प्रियाअत्प्रियतरं लब्धं यदहं ससुहृज्जनः || ६-१२२-२२
सर्वैर्भवद्भिः सहितः प्रीतिं लप्स्ये पुरीं गतः | 
क्षिप्रमारोह सुग्रीव विमानं वानरैः सह || ६-१२२-२३
त्वमप्यारोह सामात्यो राक्षसेन्द्र विभीषण | 
ततह् स पुष्पकं दिव्यं सुग्रीवः सह वानरैः || ६-१२२-२४
आरुरोह मुदा युक्तः समात्यश्च विभीषणः | 
तेष्वारूढेषु सर्वेषु कौबेरम् परमासनम् || ६-१२२-२५
राघवेणाभ्यनुज्ञातमुत्पपात विहायसम् | 
खगतेन मिवानेन हंसयुक्तेन भास्वता || ६-१२२-२६
प्रहृष्टश्चप्रतीतश्च बभौ रामः कुबेरवत् | 
ते सर्वे वानरर्क्षश्च राक्षसाश्च महाबलाः || ६-१२२-२७
यथासुखमसंबाधं दिव्ये तस्मिन्नुपाविशन् | 
अनुज्ञातन् तु रामेण तद्विमानमनुत्तमम् |
उत्पपात महामेघः श्वसनेनोद्धतो यथा || ६-१२३-१ 
पातयित्वा ततश्चक्षुः सर्वतो रघुनन्दनः |
अब्रवीन्मैथिलीन् सीतां रामः शशिनिभाननाम् || ६-१२३-२ 
कैलासशिखराकारे त्रिकूटशिखरे स्थिताम् |
लङ्कामीक्षस्व वैदेहि निर्मितान् विश्वकर्मणा || ६-१२३-३ 
एतदायोधनं पश्य मान्सशोणितकर्दमम् |
हरीणान् राक्षसानान् च सीते विशसनं महत् || ६-१२३-४ 
अत्र दत्तवरः शेते प्रमाथी राक्षसेश्वरः |
तव हेतोर्विशालाक्षि रावणो निहतो मया || ६-१२३-५ 
कुम्भकर्णोअत्र निहतः प्रहस्तश्च निशाचरः |
धूम्राक्षश्चात्र निहतो वानरेण हनूमता || ६-१२३-६ 
विद्युन्माली हतश्चात्र सुषेणेन महात्मना |
लक्ष्मणेनेन्द्रजिच्चात्र रावणिर्निहतो रणे || ६-१२३-७ 
अङ्गदेनात्र निहतो विकटो नाम राक्षसः |
विरूपाक्षश्च दुष्प्रेक्ष्यो महापार्श्वमहोदरौ || ६-१२३-८
अकम्पनश्च निहतो बलिनोअन्ये च राक्षसाः |
त्रिशिराश्चातिकायश्च देवान्तकनरान्तकौ || ६-१२३-९ 
युद्धोन्मत्तश्च मत्तश्च राक्षसप्रवरावुभौ |
निकुम्भश्चैव कुम्भश्च कुम्भकर्णात्मजौ बली || ६-१२३-१०
वज्रदंष्ट्रश्च दंष्ट्रश्च बहवो राक्षसा हताः |
मकराक्ष्च दुर्धर्षो मया युधि निपातितः || ६-१२३-११ 
अकम्पनश्च निहतः शोणिताक्षश्च वीर्यवान् |
यूपाक्षश्च प्रजङ्घश्च निहतौ तु म्हाहवे || ६-१२३-१२ 
विद्युज्जिह्वोऽत्र निहतो राक्षसो भीमदर्शनः |
यज्ञशत्रुश्च निहतः सुप्तघ्नश्च महाबलः || ६-१२३-१३
सूर्यशत्रुश्च निहतो ब्रह्मशत्रुस्तथापरः | 
अत्र मन्दोदरी नाम भार्या तं पर्यदेवयत् || ६-१२३-१४
सपत्नीनान् सहस्रेण सास्रेण परिवारिता | 
एतत्तु दृश्यते तीर्थन् समुद्रस्य वरानने || ६-१२३-१५
यत्र सागरमुत्तीर्य तान् रात्रिमुषिता वयम् | 
एष सेतुर्मया बद्धः सागरे सलिलार्णवे || ६-१२३-१६
तवहेतोर्विशालाक्षि नलसेतुः सुदुष्करः | 
पश्य सागरमक्षोभ्यन् वैदेहि वरुणालयम् || ६-१२३-१७
अपारमभिगर्जन्तन् शङ्खशुक्तिनिषेवितम् | 
हिरण्यनाभन् शैलेन्द्रन् काञ्चनं पश्य मैथिलि || ६-१२३-१८
विश्रमार्थन् हनुमतो भित्त्वा सागरमुत्थितम् | 
एतत् कुक्षौ समुद्रस्य स्कन्धावारनिवेशनम् || ६-१२३-१९
अत्र पूर्वं महादेवः प्रसादमकरोत्प्रभुः | 
एतत्तु दृश्यते तीर्थं सागरस्य महात्मनः || ६-१२३-२०
सेतुबन्ध इति ख्यातं त्रैलोक्येन च पूजितम् |
एतत्पवित्रं परमं महापातकनाशनम् || ६-१२३-२१
अत्र राक्षसराजोऽयमाजगाम विभीषणः | 
एषा सा दृश्यते सीते किष्किन्धा चित्रकानना || ६-१२३-२२
सुग्रीवस्य पुरी रम्या यत्र वाली मया हतः | 
अथ दृष्ट्वा पुरीं सीता किष्किन्धां वालिपालिताम् || ६-१२३-२३
अब्रवीत्प्रश्रितं वाक्यं रामं प्रणयसाध्वसा | 
सुग्रीवप्रियभार्याभिस्ताराप्रमुखातो नृप || ६-१२३-२४
अन्येषां वानरेन्द्राणां स्त्रीभिः परिवृता ह्यहम् |
गन्तुमिच्छे सहायोध्यां राजधानीं त्वया सह || ६-१२३-२५ 
एवमुक्तोऽथ वैदेह्या राघवः प्रत्युवाच ताम् |
एवमस्त्विति किष्किन्धां प्राप्य संस्थाप्य राघवः || ६-१२३-२६
विमानं प्रेक्ष्य सुग्रीवं काक्यमेतदुवाच ह | 
ब्रूहि वानरशार्दूल सरान् वानरपुङ्गवान् || ६-१२३-२७
स्त्रीभिः परिवृताह् सर्वे ह्ययोध्यां यान्तु सीतया | 
तथा त्वमपि सर्वाभिः स्त्रीभिः सह महाबल || ६-१२३-२८
अभित्वरस्व सुग्रीव गच्छामः प्लवगाधिप | 
एवमुक्तस्तु सुग्रीवो रामेणामिततेजसा || ६-१२३-२९
वानराधिपतिः श्रीमांस्तैश्च सर्वैः समावृतः |
प्रविश्यान्तःपुरं शीघ्रम् तारामुद्वीक्ष्य सोऽब्रवीत् || ६-१२३-३० 
प्रिये त्वं सहनारीभिर्वानराणां महात्मनाम् |
राघवेणाभ्यनुज्ञाता मैथिलीप्रियकाम्यया || ६-१२३-३१ 
त्वर त्वमभिगच्छामो गृह्य वानरयोषितः |
अयोध्यां दर्शयिष्यामः सर्वा दशरथस्त्रियः || ६-१२३-३२ 
सुग्रीवस्य वचः श्रुत्वा तारा सर्वाङ्गशोभना |
आहूय चाब्रवीत्सर्वा वानराणां तु योषितः || ६-१२३-३३ 
सुग्रीवेणाभ्यनुज्ञाता गन्तुं सर्वैश्च वानरैः |
मम चापि प्रियं कार्यमयोध्यादर्शनेन च || ६-१२३-३४ 
प्रवेशम् चैव रामस्य पौरजानपदैः सह |
विभूतिं चैव सर्वासां स्त्रीणां दशरथस्य च || ६-१२३-३५ 
तारया चाभ्यनुज्ञाताः सर्वा वानरयोषितः |
नेपथ्यविधिपूर्वं तु कृत्वा चापि प्रदक्षिणम् || ६-१२३-३६
अध्यारोहन्विमानं तत्सीतादर्शनकाङ्क्षया | 
ताभिः सहोत्थितं शीघ्रं विमानं प्रेक्ष्य राघवः || ६-१२३-३७
ऋष्यमूकसमीपे तु वैदेहीं पुनरब्रवीत् | 
दृश्यतेअसौ महान्सीते सविद्युदिव तोयदः || ६-१२३-३८
ऋश्यमूको गिरिश्रेष्ठः काञ्चनैर्धातुभिर्वृतः | 
अत्राहन् वानरेन्द्रेण सुग्रीवेण समागतः || ६-१२३-३९
समयश्च कृतः सीते वधार्थन् वालिनो मया | 
एषा सा दृश्यते पम्पा नलिनी चित्रकानना || ६-१२३-४०
त्वया विहीनो यत्राहन् विललाप सुदुःखितः | 
अस्यास्तीरे मया दृष्टा शबरी धर्मचारिणी || ६-१२३-४१
अत्र योजनबाहुश्च कबन्धो निहतो मया | 
दृश्यतेअसौ जनस्थाने सीते श्रीमान्वनस्पतिः || ६-१२३-४२
यत्र युद्धं महद्वृत्तन् तवहेतोर्विलासिनि |
रावणेन हतो यत्र पक्षिणां प्रवरो बली || ६-१२३-४३ 
खरश्च निहतश्सङ्ख्ये दूषणश्च निपातितः |
त्रिशिराश्च महावीर्यो मया बाणैरजिह्मगैः || ६-१२३-४४
पर्णशाला तथा चित्रा दृश्यते शुभदर्शना |
यत्र त्वं राक्षसेन्द्रेण रावणेन हृता बलात् || ६-१२३-४५ 
एषा गोदावरी रम्या प्रसन्नसलिला शिवा || ६-१२३-४६
अगस्त्यस्याश्रमो ह्येष दृश्यते कदलीवृतः | 
दीप्तश्चैवाश्रमो ह्येष सुतीक्ष्णस्य महात्मनः || ६-१२३-४७
दृश्यते चैव शरभङ्गाश्रमो महान् |
उपयातः सहस्राक्षो यत्र शक्रः पुरन्दरः || ६-१२३-४८ 
एते ते तापसावासा दृश्यन्ते तनुमध्यमे |
अत्रिः कुलपतिर्यत्र सूर्यवैश्वानरप्रभः || ६-१२३-४९ 
अस्मिन्देशे महाकायो विराधो निहतो मया |
अत्र सीते त्वया दृष्टा तापसी धर्मचारिणी || ६-१२३-५० 
असौ सुतनुशैलेन्द्रश्चित्रकूटः प्रकाशते |
यत्र मान् कैकयीपुत्रः प्रसादयितुमागतः || ६-१२३-५१ 
एषा सा यमुना दूराद्दृश्यते चित्रकानना |
भरद्वाजाश्रमो श्रीमानेष दृश्यते चैष मैथिलि || ६-१२३-५२ 
इयं च दृश्यते गङ्गा पुण्या त्रिपथगा नदी |
नानाद्विजगणाकीर्णा संप्रपुष्पितकानना || ६-१२३-५३ 
शृङ्गवेरपुरन् चैतद्गुहो यत्र समागतः |
एषा त्रिपथगा गङ्गा दृश्यते वरवर्णिनि || ६-१२३-५४
नानातरुशताकीर्णा संप्रपुष्पितकानना | 
एषा सा दृश्यतेअयोध्या राजधानी पितुर्मम || ६-१२३-५५
अयोध्यान् कुरु वैदेहि प्रणामं पुनरागता | 
ततस्ते वानराः सर्वे राक्षसश्च विभीषणः || ६-१२३-५६
उत्पत्योत्पत्य ददृशुस्तां पुरीन् शुभदर्शनाम् | 
ततस्तु तां पाण्डुरहर्म्यमालिनीं |
विशालकक्ष्यान् गजवाजिसङ्कुलाम् |
पुरीमयोध्यान् ददृशुः प्लवङ्गमाः |
पुरीं महेन्द्रस्य यथामरावतीम् || ६-१२३-५७ 
इत्यार्षे श्रीमद्रामायणे आदिकाव्ये युद्धकाण्डे त्रयोविंशत्यधिकशततमः सर्गः 
पूर्णे चतुर्दशे वर्षे पञ्चम्यां लक्ष्मणाग्रजः |
भरद्वाजाश्रमं प्राप्य ववन्दे नियतो मुनिम् || ६-१२४-१ 
सोऽपृच्छदभिवाद्यैनं भरद्वाजं तपोधनम् |
शृणोषि कच्चिद्भगवन् सुभिक्षानामयं पुरे || ६-१२४-२
कच्चित्स युक्तो भरतो जीवन्त्यपि च मातरः | 
एवमुक्तस्तु रामेण भरद्वाजो महामुनिः || ६-१२४-३
प्रत्युवाच रघुश्रेष्ठं स्मितपूर्वं प्रहृष्टवत् | 
पङ्कदिग्धस्तु भरतो जटिलस्त्वां प्रतीक्षते || ६-१२४-४
पादुके ते पुरस्कृत्य सर्वं च कुशलं गृहे | 
त्वां पुरा चीरवसनं प्रविशन्तं महावनम् || ६-१२४-५
स्त्रीतृतीयं च्युतं राज्याद्धर्मकामं च केवलम् |
पदातिं त्यक्तसर्वस्वं पितृनिर्देशकारिणम् || ६-१२४-६
सर्वभोगैः परित्यक्तं स्वर्गच्युतम्वामरम् |
दृष्ट्वा तु करुणा पूर्वं ममासीत्समितिंजय || ६-१२४-७
कैकेयीवचने युक्तं वन्यमूलफलाशिनम् | 
सांप्रतम् तु समृद्धार्थं समित्रगणबान्धवम् || ६-१२४-८
समीक्ष्य विजितारिं च ममाभूत्प्रीतिरुत्तमा | 
सर्वं च सुखकुःखं ते विदितं ममम् राघव |
यत्त्वया विपुलं प्राप्तं जनस्थाननिवासिना || ६-१२४-९ 
ब्राह्मणार्थे नियुक्तस्य रक्षतः सर्वतापसान् |
रावणेन हृता भार्या बभूवेयमनिन्दिता || ६-१२४-१० 
मारीचदर्शनं चैव सीतोन्मथनमेव च |
कबन्धदर्शनं चैव पम्पाभिगमनं तथा || ६-१२४-११
सुग्रीवेण च ते सख्यं यथा वाली हतस्त्वया |
मार्गणं चैव वैदेह्याः कर्म वातात्मजस्य च || ६-१२४-१२
विदितायां च सीतायां नलसेतुर्यथा कृतः |
यथा चादीपिता लङ्का प्रहृष्टूररियूथपैः || ६-१२४-१३
सपुत्रबान्दवामात्यः सबलः सहावाहनः |
यथा च निहतः संख्ये रावणो बलदर्पितः || ६-१२४-१४
यथा च निहते तस्मिन् रावणे देवकण्टके |
समागमश्च त्रिदशैर्यथा दत्तश्च ते वरः || ६-१२४-१५
सर्वम् ममैतद्विदितं तपसा धर्मवत्सल |
संपतन्ति च मे शिष्याः प्रवृत्त्याख्याः पुरीमितः || ६-१२४-१६ 
मित्राणि धन धान्यानि प्रजानां सम्मतानिव |
जननी नन्म भूमिश्च स्वर्गादपि गरीयसी || ६-१२४-१७ 
तस्य तच्छिरसा वाक्यं प्रतिगृह्य नृपात्मजः |
बाढमित्येव संहृष्टः श्रीमान्वरमयाचत || ६-१२४-१८ 
अकालफलिनो वृक्षाः सर्वे चापि मधुस्रवाः |
फलान्यमृतगन्धीनि बहूनि विविधानि च || ६-१२४-१९
भवन्तु मार्गे भवन्नयोध्यां प्रति गच्छतः | 
तथेति च प्रतिज्ञाते वचनात्समनन्तरम् || ६-१२४-२०
अभवन्पादपास्तत्र स्वर्गपादपसंनिभाः | 
निष्फलाः फलिनश्चासन्विपुष्पाः पुष्पशालिनः || ६-१२४-२१
शुष्काः समग्रपत्रास्ते नगाश्चैव मधुस्रवाः |
सर्वतो योजनास्त्रिस्रो गच्छतामभवंस्तदा || ६-१२४-२२ 
ततः प्रहृष्टाः प्लवगर्षभास्ते |
बहूनि दिव्यानि फलानि चैव |
कामादुपाश्नन्ति सहस्रशस्ते |
मुदान्विताः स्वर्गजितो मुदेव || ६-१२४-२३ 
इत्यार्षे श्रीमद्रामायने आदिकाव्ये युद्धकाण्डे चतुर्विंशत्यधिक शततमः सर्गः 
अयोध्यां तु समालोक्य चिन्तयामास राघवः |
प्रियकामः प्रियं रामस्ततस्त्वरितविक्रमम्
अयोध्यां तु समालोक्य चिन्तयामास राघवः |
प्रियकामः प्रियं रामस्ततस्त्वरितविक्रमः || ६-१२५-१ 
चिन्तयित्वा ततो दृष्टिं वानरेषु न्यपातयत् |
उवाच धीमांस्तेजस्वी हनूमन्तं प्लवङ्गमम् || ६-१२५-२ 
अयोध्यां त्वरितो गच्छ क्षिप्रं त्वं प्लवगोत्तम |
जानीहि कच्चित्कुशली जनो नृपतिमन्दिरे || ६-१२५-३ 
शृङ्गवेरपुरं प्राप्य गुहं गहनगोचरम् |
निषादाधिपतिं ब्रूहि कुशलं वचनान्मम || ६-१२५-४ 
श्रुत्वा तु मां कुशलिनमरोगं विगतज्वरम् |
अविष्यति गुहः प्रीतः स ममात्मसमः सखा || ६-१२५-५ 
अयोध्यायाश्च ते मार्गं प्रवृत्तिं भरतस्य च |
निवेदयिष्यति प्रीतो निषादाधिपतिर्गुहः || ६-१२५-६ 
भरतस्तु त्वया वाच्यः कुशलं वचनान्मम |
सिद्धार्थं शंस मां तस्मै सभार्यं सहलक्ष्मणम् || ६-१२५-७ 
हरणं चापि वैदेह्या रावणेन बलीयसा |
सुग्रीवेण च संवादं वालिनश्च वधं रणे || ६-१२५-८ 
मैथिल्यन्वेषणं चैव यथा चाधिगता त्वया |
लङ्घयित्वा महातोयमापगापतिमव्ययम् || ६-१२५-९ 
उपयानं समुद्रस्य सागरस्य च दर्शनम् |
यथा च कारितः सेतू रावणश्च यथा हतः || ६-१२५-१० 
वरदानं महेन्द्रेण ब्रह्मणा वरुणेन च |
महादेवप्रसादाच्च पित्रा मम समागमम् || ६-१२५-११ 
उपयातं च मां सौम्य भरताय निवेदय |
सह राक्षसराजेन हरीणामीश्वरेण च || ६-१२५-१२ 
जित्वा शत्रुगणान्रामः प्राप्य चानुत्तमं यशः |
उपयाति समृद्धार्थः सह मित्रैर्महाबलः || ६-१२५-१३ 
एतच्छ्रुत्वा यमाकारं भजते भरतस्ततः |
स च ते वेदितव्यः स्यात्सर्वं यच्चापि मां प्रति || ६-१२५-१४ 
ज्ञेयाः सर्वे च वृत्तान्ता भरतस्येङ्गितानि च |
तत्त्वेन मुखवर्णेन दृष्ट्या व्याभाषणेन च || ६-१२५-१५ 
सर्वकामसमृद्धं हि हस्त्यश्वरथसङ्कुलम् |
पितृपैतामहं राज्यं कस्य नावर्तयेन्मनः || ६-१२५-१६ 
संगत्या भरतः श्रीमान्राज्येनार्थी स्वयं भवेत् |
प्रशास्तु वसुधां सर्वामखिलां रघुनन्दनः || ६-१२५-१७ 
तस्य बुद्धिं च विज्ञाय व्यवसायं च वानर |
यावन्न दूरं याताः स्मः क्षिप्रमागन्तुमर्हसि || ६-१२५-१८ 
इति प्रतिसमादिष्टो हनूमान्मारुतात्मजः |
मानुषं धारयन्रूपमयोध्यां त्वरितो ययौ || ६-१२५-१९ 
अथोत्पपात वेगेन हनूमान् मारुतात्मजः |
गरुत्मानिव वेगेन जिघृक्षन् पन्नगोत्तमम् || ६-१२५-२० 
लङ्घयित्वा पितृपथं भुजगेन्द्रालयं शुभम् |
गङ्गायमुनयोर्भीमं संनिपातमतीत्य च || ६-१२५-२१
शृङ्गवेरपुरं प्राप्य गुहमासाद्य वीर्यवान् |
स वाचा शुभया हृष्टो हनूमानिदमब्रवीत् || ६-१२५-२२ 
सखा तु तव काकुत्स्थो रामः सत्यपराक्रमः |
ससीतः सह सौमित्रिः स त्वां कुशलमब्रवीत् || ६-१२५-२३ 
पञ्चमीमद्य रजनीमुषित्वा वचनान्मुनेः |
भरद्वाजाभ्यनुज्ञातं द्रक्ष्यस्यद्यैव राघवम् || ६-१२५-२४ 
एवमुक्त्वा महातेजाः सम्प्रहृष्टतनूरुहः |
उत्पपात महावेगो वेगवानविचारयन् || ६-१२५-२५ 
सोऽपश्यद्रामतीर्थं च नदीं वालुकिनीं तथा |
वरूथीं गोमतीं चैव भीमं सालवनं तथा || ६-१२५-२६
प्रजाश्च बहुसाहस्रीः स्फीतान् जनपदानपि | 
स गत्वा दूरमध्वानं त्वरितः कपिकुञ्जरः || ६-१२५-२७
आससाद द्रुमान्फुल्लान्नन्दिग्रामसमीपजान् |
सुराधिपस्योपवने यथा चैत्ररथे द्रुमान् || ६-१२५-२८
स्त्रीभिः सपुत्रैर्वृद्धैश्च रममाणैः स्वलंकृतैः | 
क्रोशमात्रे त्वयोध्यायाश्चीरकृष्णाजिनाम्बरम् || ६-१२५-२९
ददर्श भरतं दीनं कृशमाश्रमवासिनम् |
जटिलं मलदिग्धाङ्गं भ्रातृव्यसनकर्शितम् || ६-१२५-३०
फलमूलाशिनं दान्तं तापसं धर्मचारिणम् |
समुन्नतजटाभारं वल्कलाजिनवाससं || ६-१२५-३१
नियतं भावितात्मानं ब्रह्मर्षिसमतेजसं |
पादुके ते पुरस्कृत्य शासन्तं वै वसुन्धराम् || ६-१२५-३२
चतुर्वर्ण्यस्य लोकस्य त्रातारं सर्वतो भयात् |
उपस्थितममात्यैश्च शुचिभिश्च पुरोहितैः || ६-१२५-३३
बलमुख्यैश्च युक्तैश्च काषायाम्बरधारिभिः | 
न हि ते राजपुत्रं तं चीरकृष्णाजिनाम्बरम् || ६-१२५-३४
परिमोक्तुं व्यवस्यन्ति पौरा वै धर्मवत्सलाः | 
तं धर्ममिव धर्मज्ञं देववन्तमिवापरम् || ६-१२५-३५
उवाच प्राञ्जलिर्वाकय्ं हनूमान्मारुतात्मजः | 
वसन्तं दण्डकारण्ये यं त्वं चीरजटाधरम् || ६-१२५-३६
अनुशोचसि काकुत्स्थं स त्वा कुशलमब्रवीत् | 
प्रियमाख्यामि ते देव शोकं त्यक्ष्यसि दारुणम् || ६-१२५-३७
अस्मिन्मुहूर्ते भ्रात्रा त्वं रामेण सह सङ्गतः | 
निहत्य रावणं रामः प्रतिलभ्य च मैथिलीम् || ६-१२५-३८
उपयाति समृद्धार्थः सह मित्रैर्महाबलैः | 
लक्ष्मणश्च महातेजा वैदेही च यशस्विनी || ६-१२५-३९
सीता समग्रा रामेण महेन्द्रेण शची यथा | 
एवमुक्तो हनुमता भरतः कैकयीसुतः || ६-१२५-४०
पपात सहसा हृष्टो हर्षान्मोहमुपागमत् | 
ततो मुहूर्तादुत्थाय प्रत्याश्वस्य च राघवः || ६-१२५-४१
हनुमन्तमुवाचेदं भरतः प्रियवादिनम् | 
अशोकजैः प्रीतिमयैः कपिमालिङ्ग्य सम्भ्रमात् || ६-१२५-४२
सिषेच भरतः श्रीमान् विपुलैरश्रुबिन्दुभिः | 
देवो वा मानुषो वा त्वमनुक्रोशादिहागतः || ६-१२५-४३
प्रियाख्यानस्य ते सौम्य ददामि ब्रुवतः प्रियम् |
गवां शतसहस्रं च ग्रामाणां च शतं परम् || ६-१२५-४४
सकुण्डलाः शुभाचारा भार्याः कन्याश्च षोडश |
हेमवर्णाः सुनासोरूः शशिसौम्याननाः स्त्रियः || ६-१२५-४५
सर्वाभरणसम्पन्ना सम्पन्नाः कुलजातिभिः | 
निशम्य रामागमनं नृपात्मजः |
कपिप्रवीरस्य तदाद्भुतोपमम् |
प्रहर्षितो रामदिदृक्षयाभवत् |
पुनश्च हर्षादिदमब्रवीद्वचः || ६-१२५-४६ 
इत्यार्षे श्रीमद्रामायणे आदिकाव्ये युद्धकाण्डे पञ्चविंशत्यधिकशततमः सर्गः 
बहूनि नाम वर्षाणि गतस्य सुमहद्वनम् |
शृणोम्यहं प्रीतिकरं मम नाथस्य कीर्तनम् || ६-१२६-१ 
कल्याणी बत गाथेयं लौकिकी प्रतिभाति मे |
एति जीवन्तमानन्दो नरं वर्षशतादपि || ६-१२६-२ 
राघवस्य हरीणां च कथमासीत्समागमः |
कस्मिन्देशे किमाश्रित्य तत्त्वमाख्याहि पृच्छतः || ६-१२६-३ 
स पृष्टो राजपुत्रेण बृस्यां समुपवेशितः |
आचचक्षे ततः सर्वं रामस्य चरितं वने || ६-१२६-४ 
यथा प्रव्रजितो रामो मातुर्दत्ते वरे तव |
यथा च पुत्रशोकेन राजा दशरथो मृतः || ६-१२६-५
यथा दूतैस्त्वमानीतस्तूर्णं राजगृहात्प्रभो |
त्वयायोध्यां प्रविष्टेन यथा राज्यं न चेप्सितम् || ६-१२६-६
चित्रकूटं गिरिं गत्वा राज्येनामित्रकर्शनः |
निमन्त्रितस्त्वया भ्राता धर्ममाचरिता सताम् || ६-१२६-७
स्थितेन राज्ञो वचने यथा राज्यं विसर्जितम् |
आर्यस्य पादुके गृह्य यथासि पुनरागतः || ६-१२६-८
सर्वमेतन्महाबाहो यथावद्विदितं तव |
त्वयि प्रतिप्रयाते तु यद्वृत्तं तन्निबोध मे || ६-१२६-९ 
अपयाते त्वयि तदा समुद्भ्रान्तमृगद्विजम् |
प्रविवेशाथ विजनं सुमहद्दण्डकावनम् || ६-१२६-१० 
तद्धस्तिमृदितं घोरं सिंहवाग्रमृगाकुलम् |
प्रविवेशाथ विजनं स महद्दण्डकावनम् || ६-१२६-११ 
तेषां पुरस्ताद्बलवान्गच्छतां गहने वने |
विनदन्सुमहानादं विराधः प्रत्यदृश्यत || ६-१२६-१२ 
तमुत्क्षिप्य महानादमूर्ध्वबाहुमधोमुखम् |
निखाते प्रक्षिपन्ति स्म नदन्तमिव कुञ्जरम् || ६-१२६-१३ 
तत्कृत्वा दुष्करं कर्म भ्रातरौ रामलक्ष्मणौ |
सायाह्ने शरभङ्गस्य रम्यमाश्रममीयतुः || ६-१२६-१४ 
शरभङ्गे दिवं प्राप्ते रामः सत्यपराक्रमः |
अभिवाद्य मुनीन्सर्वाञ्जनस्थानमुपागमत् || ६-१२६-१५ 
पश्चाच्चूर्पणखा नाम रामपार्श्वमुपागता |
ततो रामेण संदिष्टो लक्ष्मणः सहसोत्थितः || ६-१२६-१६
प्रगृह्य खड्गं चिच्छेद कर्णनासे महाबलः | 
चतुर्दशसहस्राणि रक्षसां भीमकर्मणाम् |
हतानि वसता तत्र राघवेण महात्मना || ६-१२६-१७ 
एकेन सह संगम्य रामेण रणमूर्धनि |
अह्नश्चतुर्थभागेन निःशेषा राक्षसाः कृताः || ६-१२६-१८ 
महाबला महावीर्यास्तपसो विघ्नकारिणः || ६-१२६-१९
निहता राघवेणाजौ दण्डकारण्यवासिनः | 
राक्षसाश्च विनिष्पिष्टाः खरश्च निहतो रणे || ६-१२६-२०
दूषणं चाग्रतो हत्वा त्रिशिरास्तदनन्तम् | 
ततस्तेनार्दिता बाला रावणं समुपागता || ६-१२६-२१
रावणानुचरो घोरो मारीचो नाम राक्षसः |
लोभयामास वैदेहीं भूत्वा रत्नमयो मृगः || ६-१२६-२२ 
सा राममब्रवीद्दृष्ट्वा वैदेही गृह्यतामिति |
अयं मनोहरह् कान्त आश्रमो नो भविष्यति || ६-१२६-२३ 
ततो रामो धनुष्पाणिर्धावन्तमनुधावति |
स तं जघान धावन्तं शरेणानतपर्वणा || ६-१२६-२४ 
अथ सौम्या दशग्रीवो मृगं याते तु राघवे |
लक्ष्मणे चापि निष्क्रान्ते प्रविवेशाश्रमं तदा || ६-१२६-२५ 
जग्राह तरसा सीतां ग्रहः खे रोहिणीम् इव |
त्रातुकामं ततो युद्धे हत्वा गृध्रं जटायुषम् || ६-१२६-२६
प्रगृह्य सहसा सीतां जगामाशु स राक्षसः | 
ततस्त्वद्भुतसङ्काशाः स्थिताः पर्वतमूर्धनि || ६-१२६-२७
सीतां गृहीत्वा गच्छन्तं वानराः पर्वतोपमाः |
ददृशुर्विस्मितास्तत्र रावणं राक्षसाधिपम् || ६-१२६-२८ 
ततः शीघ्रतरं गत्वा तद्विमानं मनोजवम् |
आरुह्य सह वैदेह्या पुष्पकं स महाबलः || ६-१२६-२९
प्रविवेर्श तदा लङ्कां रावणो लोकरावणः | 
तां सुवर्णपरिक्रान्ते शुभे महति वेश्मनि || ६-१२६-३०
प्रवेश्य मैथिलीं वाक्यैः सान्त्वयामास रावणः | 
तृणवद्भाषितं तस्य तं च नैरृतपुंगवम् || ६-१२६-३१
अचिन्तयन्ती वैदेही ह्यशोकवनिकां गता | 
न्यवर्तत तदा रामो मृगं हत्वा तदा वने || ६-१२६-३२
निवर्तमानः काकुत्स्थो दृष्ट्वा गृध्रं प्रविव्यथे |
गृध्रं हतं तदा दग्ध्वा रामः प्रियसखं पितुः || ६-१२६-३३ 
मार्गमाणस्तु वैदेहीं राघवः सहलक्ष्मणः |
गोदावरीमनुचरन्वनोद्देशांश्च पुष्पितान् || ६-१२६-३४ 
आसेदतुर्महारण्ये कबन्धं नाम राक्षसं |
ततः कबन्धवचनाद्रामः सत्यपराक्रमः || ६-१२६-३५
ऋश्यमूकं गिरिं गत्वा सुग्रीवेण समागतः | 
तयोः समागमः पूर्वं प्रीत्या हार्दो व्यजायत || ६-१२६-३६
इतरेतर संवादात्प्रगाढः प्रणयस्तयोः |
इतरेतरसंवादात्प्रगाढः प्रणयस्तयोः || ६-१२६-३७ 
रामः स्वबाहुवीर्येण स्वराज्यं प्रत्यपादयत् |
वालिनं समरे हत्वा महाकायं महाबलम् || ६-१२६-३८ 
सुग्रीवः स्थापितो राज्ये सहितः सर्ववानरैः |
रामाय प्रतिजानीते राजपुत्र्यास्तु मार्गणम् || ६-१२६-३९ 
आदिष्टा वानरेन्द्रेण सुग्रीवेण महात्मना |
दशकोट्यः प्लवङ्गानां सर्वाः प्रस्थापिता दिशः || ६-१२६-४० 
तेषां नो विप्रनष्टानां विन्ध्ये पर्वतसत्तमे |
भृशं शोकाभितप्तानां महान्कालोअत्यवर्तत || ६-१२६-४१ 
भ्राता तु गृध्रराजस्य सम्पातिर्नाम वीर्यवान् |
समाख्याति स्म वसतिं सीताया रावणालये || ६-१२६-४२ 
सोअहं दुःखपरीतानां दुःखं तज्ज्ञातिनां नुदन् |
आत्मवीर्यं समास्थाय योजनानां शतं प्लुतः || ६-१२६-४३ 
तत्राहमेकामद्राक्षमशोकवनिकां गताम् |
कौशेयवस्त्रां मलिनां निरानन्दां दृढव्रताम् || ६-१२६-४४ 
तया समेत्य विधिवत्पृष्ट्वा सर्वमनिन्दिताम् |
अभिज्ञानं मया दत्तं रामनामाङ्गुलीयकम् || ६-१२६-४५ 
अभिज्ञानं मणिं लब्ध्वा चरितार्थोअहमागतः |
मया च पुनरागम्य रामस्याक्लिष्टकर्मणः || ६-१२६-४६
अभिज्ञानं मया दत्तमर्चिष्मान्स महामणिः | 
श्रुत्वा तां मैथिलीं हृष्टस्त्वाशशंसे स जीवितम् || ६-१२६-४७
जीवितान्तमनुप्राप्तः पीत्वामृतमिवातुरः | 
उद्योजयिष्यन्नुद्योगं दध्रे लङ्कावधे मनः || ६-१२६-४८
जिघांसुरिव लोकांस्ते सर्वांल्लोकान्विभावसुः | 
ततः समुद्रमासाद्य नलं सेतुमकारयत् || ६-१२६-४९
अतरत्कपिवीराणां वाहिनी तेन सेतुना | 
प्रहस्तमवधीन्नीलः कुम्भकर्णं तु राघवः || ६-१२६-५०
लक्ष्मणो रावणसुतं स्वयं रामस्तु रावणम् | 
स शक्रेण समागम्य यमेन वरुणेन च || ६-१२६-५१
महेश्वरस्वयम्भूभ्यां तथा दशरथेन च |
तैश्च काकुत्थ्सो वरान् लेभे परंतपः || ६-१२६-५२
सुरर्षिभिश्च काकुत्स्थो वरांल्लेभे परन्तपः | 
स तु दत्तवरः प्रीत्या वानरैश्च समागतः || ६-१२६-५३
पुष्पकेण विमानेन किष्किन्धामभ्युपागमत् | 
तं गङ्गां पुनरासाद्य वसन्तं मुनिसंनिधौ || ६-१२६-५४
अविघ्नं पुष्ययोगेन श्वो रामं द्रष्टुमर्हसि | 
ततः स सत्यं हनुमद्वचो महन् |
निशम्य हृष्टो भरतः कृताञ्जलिः |
उवाच वाणीं मनसः प्रहर्षिणी |
चिरस्य पूर्णः खलु मे मनोरथः || ६-१२६-५५ 
इत्यार्षे श्रीमद्रामायणे आदिकाव्ये युद्धकाण्डे षड्विंशत्यधिकशततमः सर्गः 
श्रुत्वा तु परमानन्दं भरतः सत्यविक्रमः |
हृष्टमाज्ञापयामास शत्रुघ्नं परवीरहा || ६-१२७-१ 
दैवतानि च सर्वाणि चैत्यानि नगरस्य च |
सुगन्धमाल्यैर्वादित्रैरर्चन्तु शुचयो नराः || ६-१२७-२ 
सूताः स्तुतिपुराणज्ञाह् सर्वे वैतालिकास्तथा |
सर्वे वादित्रकुशला गणिकाश्चैव संघशः || ६-१२७-३
राजदारास्तथामात्याः सैन्याः सेनागणाङ्गनाः |
ब्राह्मणाश्च सराजन्याः श्रेणिमुख्यास्तथा गणाः || ६-१२७-४
अभिनिर्यान्तु रामस्य द्रष्टुं शशिनिभं मुखम् | 
भरतस्य वचः श्रुत्वा शत्रुघ्नः परवीरहा || ६-१२७-५
विष्टीरनेकसाहस्रीश्चोदयामास भागशः | 
समीकुरुत निम्नानि विषमाणि समानि च || ६-१२७-६
स्थानानि च निरस्यन्तां नन्दिग्रामादितः परम् | 
समुच्छ्रितपताकास्तु रथ्याः पुरवरोत्तमे || ६-१२७-८
शोभयन्तु च वेश्मानि सूर्यस्योदयनं प्रति | 
स्रग्दाममुक्तपुष्पैश्च सुगन्धैः पञ्चवर्णकैः || ६-१२७-९
राजमार्गमसम्बाधं किरन्तु शतशो नराः | 
ततस्तच्छासनं श्रुत्वा शत्रुघ्नस्य मुदान्विताः || ६-१२७-१०
धृष्टिर्जयन्तो विजयः सिद्धार्थश्चार्थसाधकः |
अशोको मन्त्रपालश्च सुमन्त्रश्चापि निर्ययुः || ६-१२७-११ 
मत्तैर्नागसहस्रैश्च शातकुम्भविभूषितः |
अपरे हेमकक्ष्याभिः सगजाभिः करेणुभिः || ६-१२७-१२
निर्ययुस्त्वरया युक्ता रथैश्च सुमहारथाः | 
शक्त्यष्टिपाशहस्तानां सध्वजानां पताकिनाम् || ६-१२७-१३
तुरगाणां सहस्त्रैश्च मुख्यैर्मुख्यतरान्वितैः |
पदातीनां सहस्त्रैश्च वीराः परिवृता ययुः || ६-१२७-१४ 
ततो यानान्युपारूढाः सर्वा दशरथस्त्रियः |
कौसल्यां प्रमुखे कृत्वा सुमित्रां चापि निर्ययुः || ६-१२७-१५
कैकेय्या सहिताः सर्वा नन्दिग्राममुपागमन् | 
द्विजातिमुख्यैर्धर्मात्मा श्रेणीमुख्यैः सनैगमैः || ६-१२७-१६
माल्यमोदक हस्तैश्च मन्त्रिभिर्भरतो वृतः |
शङ्खभेरीनिनादैश्च बन्दिभिश्चाभिवन्दितः || ६-१२७-१७
आर्यपादौ गृहीत्वा तु शिरसा धर्मकोविदः |
पाण्डुरं छत्रमादाय शुक्लमाल्योपशोभितम् || ६-१२७-१८
शुक्ले च वालव्यजने राजार्हे हेमभूषिते |
उपवासकृशो दीनश्चीरकृष्णाजिनाम्बरः || ६-१२७-१९
भ्रातुरागमनं श्रुत्वा तत्पूर्वं हर्षमागतः |
प्रत्युद्ययौ तदा रामं महात्मा सचिवैः सह || ६-१२७-२० 
अश्वानां खरशब्दैश्च रथनेमिस्वनेन च |
शङ्खदुन्दुभिनादेन संचचालेव मेदिनी || ६-१२७-२१ 
कृत्स्नं तु नगरं ततु नन्दिग्राममुपागमत् |
समीक्ष्य भरतो वाक्यमुवाच पवनात्मजम् || ६-१२७-२२ 
कच्चिन्न खलु कापेयी सेव्यते चलचित्तता |
न हि पश्यामि काकुत्स्थं राममार्यं परन्तपम् || ६-१२७-२३ 
अथैवमुक्ते वचने हनूमानिदमब्रवीत् |
अर्थं विज्ञापयन्नेव भरतं सत्यविक्रमम् || ६-१२७-२४ 
सदा फलान्कुसुमितान्वृक्षान्प्राप्य मधुस्रवान् |
भरद्वाजप्रसादेन मत्तभ्रमरनादितान् || ६-१२७-२५
तस्य चैष वरो दत्तो वासवेन परन्तप |
ससैन्यस्य तदातिथ्यं कृतं सर्वगुणान्वितम् || ६-१२७-२६
निस्वनः श्रूयते भीमः प्रहृष्टानां वनौकसाम् |
मन्ये वानरसेना सा नदीं तरति गोमतीम् || ६-१२७-२७ 
रजोवर्षं समुद्भूतं पश्य वालुकिनीं प्रति |
मन्ये सालवनं रम्यं लोलयन्ति प्लवङ्गमाः || ६-१२७-२८ 
तदेतद्दृश्यते दूराद्विमलं चन्द्रसंनिभम् |
विमानं पुष्पकं दिव्यं मनसा ब्रह्मनिर्मितम् || ६-१२७-२९ 
रावणं बान्धवैः सार्धं हत्वा लब्धं महात्मना |
तरुणादित्यसंकाशं विमानं रामवाहनम् || ६-१२७-३०
धनदस्य प्रसादेन दिव्यमेतन्मनोजवम् | 
एतस्मिन्भ्रातरौ वीरौ वैदेह्या सह राघवौ || ६-१२७-३१
सुग्रीवश्च महातेजा राक्षसेन्द्रो विभीषणः | 
प्राञ्जलिर्भरतो भूत्वा प्रहृष्टो राघवोन्मुखः || ६-१२७-३४
स्वागतेन यथार्थेन ततो राममपूजयत् | 
मनसा ब्रह्मणा सृष्टे विमाने लक्ष्मणाग्रजः || ६-१२७-३५
रराज पृथुदीर्घाक्षो वज्रपाणिरिवापरः | 
ततो विमानाग्रगतं भरतो भ्रातरं तदा || ६-१२७-३६
ववन्दे प्रणतो रामं मेरुस्थमिव भास्करम् | 
ततो रामाभ्यनुज्ञातं तद्विमानमनुत्तमम् || ६-१२७-३७
हंसयुक्तं महावेगम् निपपात महीतले | 
आरोपितो विमानं तद्भरतः सत्यविक्रमः || ६-१२७-३८
राममासाद्य मुदितः पुनरेवाभ्यवादयत् | 
तं समुत्थाप्य काकुत्स्थश्चिरस्याक्षिपथं गतम् || ६-१२७-३९
अङ्के भरतमारोप्य मुदितः परिषष्वजे | 
ततो लक्ष्मणमासाद्य वैदेहीं च परन्तपः || ६-१२७-४०
अभ्यवादयत प्रीतो भरतो नाम चाब्रवीत् | 
सुग्रीवं कैकयी पुत्रो जाम्बवन्तं तथाङ्गदम् || ६-१२७-४१
मैन्दं च द्विविदं नीलमृषभं चैव सस्वजे | 
सुषेणं च नलं चैव गवाक्षम् गन्धमादनम् || ६-१२७-४२
शरभं पनसं चैव परितह् परिष्स्वजे | 
ते कृत्वा मानुषं रूपं वानराः कामरूपिणः || ६-१२७-४३
कुशलं पर्यपृषन्त प्रहृष्टा भरतं तदा | 
अथाब्रवीद्राजपुत्रः सुग्रीवं वानरर्षभम् || ६-१२७-४४
परिष्वज्य महातेजा भरतो धर्मिणां वरः | 
त्वमस्माकं चतुर्णां वैभ्राता सुग्रीव पञ्चमः || ६-१२७-४५
सौहार्दाज्जायते मित्रमपकारोऽरिलक्षणम् | 
विभीषणं च भरतः सान्त्वयन्वाक्यमब्रवीत् || ६-१२७-४६
दिष्ट्या त्वया सहायेन कृतं कर्म सुदुष्करम् | 
शत्रुघ्नश्च तदा राममभिवाद्य सलक्ष्मणम् || ६-१२७-४७
सीतायाश्चरणौ पश्चाद्ववन्दे विनयान्वितः | 
रामो मातरमासाद्य विषण्णं शोककर्शिताम् || ६-१२७-४८
जग्राह प्रणतः पादौ मनो मातुः प्रसादयन् | 
अभिवाद्य सुमित्रां च कैकेयीं च यशस्विनीम् || ६-१२७-४९
स मातॄश्च तदा सर्वाः पुरोहितमुपागमत् | 
स्वागतं ते महाबाहो कौसल्यानन्दवर्धन || ६-१२७-५०
इति प्राञ्जलयः सर्वे नागरा राममब्रुवन् | 
तन्यञ्जलिसहस्राणि प्रगृहीतानि नागरैः || ६-१२७-५१
व्याकोशानीव पद्मानि ददर्श भरताग्रजः | 
पादुके ते तु रामस्य गृहीत्वा भरतः स्वयम् || ६-१२७-५२
चरणाभ्यां नरेन्द्रस्य योजयामास धर्मवित् | 
अब्रवीच्च तदा रामं भरतः स कृताञ्जलिः || ६-१२७-५३
एतत्ते रक्षितं राजन्राज्यं निर्यातितं मया | 
अद्य जन्म कृतार्थं मे संवृत्तश्च मनोरथः || ६-१२७-५४
यस्त्वां पश्यामि राजानमयोध्यां पुनरागतम् | 
अवेक्षतां भवान्कोशं कोष्ठागारं पुरं बलम् || ६-१२७-५५
भवतस्तेजसा सर्वं कृतं दशगुणं मया | 
तथा ब्रुवाणं भरतं दृष्ट्वा तं भ्रातृवत्सलम् || ६-१२७-५६
मुमुचुर्वानरा बाष्पं राक्षसश्च विभीषणः | 
ततः प्रहर्षाद्भरतमङ्कमारोप्य राघवः || ६-१२७-५७
ययौ तेन विमानेन ससैन्यो भरताश्रमम् | 
भरताश्रममासाद्य ससैन्यो राघवस्तदा || ६-१२७-५८
अवतीर्य विमानाग्रादवतस्थे महीतले | 
अब्रवीच्च तदा रामस्तद्विमानमनुत्तमम् || ६-१२७-५९
वह वैश्रवणं देवमनुजानामि गम्यताम् | 
ततो रामाभ्यनुज्ञातं तद्विमानमनुत्तमम् || ६-१२७-६०
उत्तरां दिशमुद्दिश्य जगाम धनदालयम् | 
विमानं पुष्पकं दिव्यं सम्गृहीतं तु रक्षसा || ६-१२७-६१
अगमद्धनदं वेगाद्रामवाक्यप्रचोदितम् | 
पुरोहितस्यात्मसमस्य राघवो |
बृहस्पतेः शक्र इवामराधीअपः |
निपीड्य पादौ पृथगासने शुभे |
सहैव तेनोपविवेश वीर्यवान् || ६-१२७-६२ 
इत्यार्षे श्रीमद्रामायने आदिकाव्ये युद्धकाण्डे सप्तविंशत्यधिकशततमः सर्गः 
शिरस्यञ्जलिमादाय कैकेयीनन्दिवर्धनः |
बभाषे भरतो ज्येष्ठन् रामं सत्यपराक्रमम् || ६-१२८-१ 
पूजिता मामिका माता दत्तन् राज्यमिदं मम |
तद्ददामि पुनस्तुभ्यन् यथा त्वमददा मम || ६-१२८-२ 
धुरमेकाकिना न्यस्तामृषभेण बलीयसा |
किशोरवद्गुरुं भारं न वोढुमहमुत्सहे || ६-१२८-३ 
वारिवेगेन महता भिन्नः सेतुरिव क्षरन् |
दुर्बन्धनमिदं मन्ये राज्यच्छिद्रमसन्वृतम् || ६-१२८-४ 
गतिं खर इवाश्वस्य हन्सस्येव च वायसः |
नान्वेतुमुत्सहे देव तव मार्गमरिन्दम || ६-१२८-५ 
यथा च रोपितो वृक्षो जातश्चान्तर्निवेशने |
महांश्च सुदुरारोहो महास्कन्धः प्रशाखवान् || ६-१२८-६
शीर्येत पुष्पितो भूत्वा न फलानि प्रदर्शयेत् |
तस्य नानुभवेदर्थन् यस्य हेतोः स रोप्यते || ६-१२८-७
एषोपमा महाबाहो त्वमर्थन् वेत्तुमर्हसि |
यद्यस्मान्मनुजेन्द्र त्वं भक्तान्भृत्यान्न शाधि हि || ६-१२८-८ 
जगदद्याभिषिक्तन् त्वामनुपश्यतु सर्वतः |
प्रतपन्तमिवादित्यं मध्याह्ने दीप्ततेजसं || ६-१२८-९ 
तूर्यसङ्घातनिर्घोषैः काञ्चीनूपुरनिस्वनैः |
मधुरैर्गीतशब्दैश्च प्रतिबुध्यस्व शेष्व च || ६-१२८-१० 
यावदावर्तते चक्रन् यावती च वसुन्धरा |
तावत्त्वमिह सर्वस्य स्वामित्वमभिवर्तय || ६-१२८-११ 
भरतस्य वचः श्रुत्वा रामः परपुरञ्जयः |
तथेति प्रतिजग्राह निषसादासने शुभे || ६-१२८-१२ 
ततः शत्रुघ्नवचनान्निपुणाः श्मश्रुवर्धकाः |
सुखहस्ताः सुशीघ्राश्च राघवं पर्युपासत || ६-१२८-१३ 
पूर्वन् तु भरते स्नाते लक्ष्मणे च महाबले |
सुग्रीवे वानरेन्द्रे च राक्षसेन्द्रे विभीषणे || ६-१२८-१४
विशोधितजटः स्नातश्चित्रमाल्यानुलेपनः |
महार्हवसनोपेतस्तस्थौ तत्र श्रिया ज्वलन् || ६-१२८-१५ 
प्रतिकर्म च रामस्य कारयामास वीर्यवान् |
लक्ष्मणस्य च लक्ष्मीवानिक्ष्वाकुकुलवर्धनः || ६-१२८-१६ 
प्रतिकर्म च सीतायाः सर्वा दशरथस्त्रियः |
आत्मनैव तदा चक्रुर्मनस्विन्यो मनोहरम् || ६-१२८-१७ 
ततो राघवपत्नीनान् सर्वासामेव शोभनम् |
चकार यत्नात्कौसल्या प्रहृष्टा पुत्रवत्सला || ६-१२८-१८ 
ततः शत्रुघ्नवचनात्सुमन्त्रो नाम सारथिः |
योजयित्वाभिचक्राम रथन् सर्वाङ्गशोभनम् || ६-१२८-१९ 
अर्कमण्डलसङ्काशन् दिव्यं दृष्ट्वा रथन् स्थितम् |
आरुरोह महाबाहू रामः सत्यपराक्रमः || ६-१२८-२० 
सुग्रीवो हनुमांश्चैव महेन्द्रसदृशद्युती |
स्नातौ दिव्यनिभैर्वस्त्रैर्जग्मतुः शुभकुण्डलौ || ६-१२८-२१ 
सर्वाभरणजुष्टाश्च ययुस्ताः शुभकुण्डलाः |
सुग्रीवपत्न्याः सीता च द्रष्टुं नगरमुत्सुकाः || ६-१२८-२२ 
अयोध्यायान् तु सचिवा राज्ञो दशरथस्य च |
पुरोहितं पुरस्कृत्य मन्त्रयामासुरर्थवत् || ६-१२८-२३ 
अशोको विजयश्चैव सिद्धार्थश्च समाहिताः |
मन्त्रयन्रामवृद्ध्यर्थन् वृत्त्यर्थं नगरस्य च || ६-१२८-२४ 
सर्वमेवाभिषेकार्थन् जयार्हस्य महात्मनः |
कर्तुमर्हथ रामस्य यद्यन्मङ्गलपूर्वकम् || ६-१२८-२५ 
इति ते मन्त्रिणः सर्वे सन्दिश्य तु पुरोहितम्
नगरान्निर्ययुस्तूर्णन् रामदर्शनबुद्धयः || ६-१२८-२६ 
हरियुक्तन् सहस्राक्षो रथमिन्द्र इवानघः |
प्रययौ रथमास्थाय रामो नगरमुत्तमम् || ६-१२८-२७ 
जग्राह भरतो रश्मीञ्शत्रुघ्नश्छत्रमाददे |
लक्ष्मणो व्यजनन् तस्य मूर्ध्नि सम्पर्यवीजयत् || ६-१२८-२८
श्वेतन् च वालव्यजनन् सुग्रीवो वानरेश्वरः |
अपरन् चन्द्रसङ्काशन् राक्षसेन्द्रो विभीषणः || ६-१२८-२९ 
ऋषिसङ्घैर्तदाकाशे देवैश्च समरुद्गणैः |
स्तूयमानस्य रामस्य शुश्रुवे मधुरध्वनिः || ६-१२८-३० 
ततः शत्रुञ्जयं नाम कुञ्जरं पर्वतोपमम् |
आरुरोह महातेजाः सुग्रीवो वानरेश्वरः || ६-१२८-३१ 
नवनागसहस्राणि ययुरास्थाय वानराः |
मानुषन् विग्रहन् कृत्वा सर्वाभरणभूषिताः || ६-१२८-३२ 
शङ्खशब्दप्रणादैश्च दुन्दुभीनान् च निस्वनैः |
प्रययू पुरुषव्याघ्रस्तां पुरीन् हर्म्यमालिनीम् || ६-१२८-३३ 
ददृशुस्ते समायान्तन् राघवं सपुरःसरम् |
विराजमानन् वपुषा रथेनातिरथन् तदा || ६-१२८-३४ 
ते वर्धयित्वा काकुत्स्थन् रामेण प्रतिनन्दिताः |
अनुजग्मुर्महात्मानं भ्रातृभिः परिवारितम् || ६-१२८-३५ 
अमात्यैर्ब्राह्मणैश्चैव तथा प्रकृतिभिर्वृतः |
श्रिया विरुरुचे रामो नक्षत्रैरिव चन्द्रमाः || ६-१२८-३६ 
स पुरोगामिभिस्तूर्यैस्तालस्वस्तिकपाणिभिः |
प्रव्याहरद्भिर्मुदितैर्मङ्गलानि ययौ वृतः || ६-१२८-३७ 
अक्षतन् जातरूपं च गावः कन्यास्तथा द्विजाः |
नरा मोदकहस्ताश्च रामस्य पुरतो ययुः || ६-१२८-३८ 
सख्यन् च रामः सुग्रीवे प्रभावं चानिलात्मजे |
वानराणान् च तत्कर्म व्याचचक्षेअथ मन्त्रिणाम् || ६-१२८-३९ 
श्रुत्वा च विस्मयन् जग्मुरयोध्यापुरवासिनः |
वानराणां च तत्कर्म राक्षसानां च तद्बलम् || ६-१२८-४० 
विभीषणस्य संयोगमाचचक्षेऽथ मन्त्रिणाम् |
द्युतिमानेतदाख्याय रामो वानरसन्वृतः || ६-१२८-४१
हृष्टपुष्टजनाकीर्णामयोध्यां प्रविवेश ह | 
ततो ह्यभ्युच्छ्रयन्पौराः पताकास्ते गृहे गृहे || ६-१२८-४२
ऐक्ष्वाकाध्युषितन् रम्यमाससाद पितुर्गृहम् | 
अथाब्रवीद्राजपुत्रो भरतं धर्मिणां वरम् || ६-१२८-४३
अर्थोपहितया वाचा मधुरं रघुनन्दनः |
पितुर्भवनमासाद्य प्रविश्य च महात्मनः || ६-१२८-४४
कौसल्यान् च सुमित्रां च कैकेयीं चाभ्यवादयत् | 
तच्च मद्भवनन् श्रेष्ठं साशोकवनिकं महत् || ६-१२८-४५
मुक्तावैदूर्यसङ्कीर्णन् सुग्रीवस्य निवेदय | 
तस्य तद्वचनन् श्रुत्वा भरतः सत्यविक्रमः || ६-१२८-४६
हस्ते गृहीत्वा सुग्रीवं प्रविवेश तमालयम् | 
ततस्तैलप्रदीपांश्च पर्यङ्कास्तरणानि च || ६-१२८-४७
गृहीत्वा विविशुः क्षिप्रं शत्रुघ्नेन प्रचोदिताः | 
उवाच च महातेजाः सुग्रीवन् राघवानुजः || ६-१२८-४८
अभिषेकाय रामस्य दूतानाज्ञापय प्रभो | 
सौवर्णान्वानरेन्द्राणान् चतुर्णां चतुरो घटान् || ६-१२८-४९
ददौ क्षिप्रन् स सुग्रीवः सर्वरत्नविभूषितान् | 
यथा प्रत्यूषसमये चतुर्णान् सागराम्भसाम् || ६-१२८-५०
पूर्णैर्घटैः प्रतीक्षध्वन् तथा कुरुत वानराः | 
एवमुक्ता महात्मानो वानरा वारणोपमाः || ६-१२८-५१
उत्पेतुर्गगनन् शीघ्रन् गरुडा इव शीघ्रगाः | 
जाम्बवांश्च हनूमांश्च वेगदर्शी च वानरः || ६-१२८-५२
ऋषभश्चैव कलशाञ्जलपूर्णानथानयन् |
नदीशतानां पञ्चानान् जले कुम्भैरुपाहरन् || ६-१२८-५३ 
पूर्वात्समुद्रात्कलशन् जलपूर्णमथानयत् |
सुषेणः सत्त्वसम्पन्नः सर्वरत्नविभूषितम् || ६-१२८-५४ 
ऋषभो दक्षिणात्तूर्णन् समुद्राज्जलमाहरत् |
रक्तचन्दनकर्पूरैः सन्वृतन् काञ्चनं घटम् || ६-१२८-५५ 
गवयः पश्चिमात्तोयमाजहार महार्णवात् |
रत्नकुम्भेन महता शीतं मारुतविक्रमः || ६-१२८-५६ 
उत्तराच्च जलन् शीघ्रन् गरुडानिलविक्रमः |
आजहार स धर्मात्मा नलः सर्वगुणान्वितः || ६-१२८-५७ 
ततसैर्वानरश्रेष्ठैरानीतं प्रेक्ष्य तज्जलम् |
अभिषेकाय रामस्य शत्रुघ्नः सचिवैः सह || ६-१२८-५८
पुरोहिताय श्रेष्ठाय सुहृद्भ्यश् च न्यवेदयत् | 
ततः स प्रयतो वृद्धो वसिष्ठो ब्राह्मणैः सह || ६-१२८-५९
रामन् रत्नमयो पीठे सहसीतं न्यवेशयत् | 
वसिष्ठो वामदेवश्च जाबालिरथ काश्यपः || ६-१२८-६०
कात्यायनः सुयज्ञश्च गौतमो विजयस्तथा |
अभ्यषिञ्चन्नरव्याघ्रं प्रसन्नेन सुगन्धिना || ६-१२८-६१
सलिलेन सहस्राक्षन् वसवो वासवं यथा | 
ऋत्विग्भिर्ब्राह्मणैः पूर्वन् कन्याभिर्मन्त्रिभिस्तथा || ६-१२८-६२
योधैश्चैवाभ्यषिञ्चन्स्ते सम्प्रहृष्टाः सनैगमैः |
सर्वौषधिरसैश्चापि दैवतैर्नभसि स्थितैः || ६-१२८-६३
चतुर्हिर्लोकपालैश्च सर्वैर्देवैश्च सङ्गतैः | 
ब्रह्मणा निर्मितं पूर्वं किरीटं रत्नशोभितम् || ६-१२८-६४
अभिषिक्तः पुरा येन मनुस्तं दीप्ततेजसम् |
तस्यान्ववाये राजानः क्रमाद्येनाभिषेचिताः || ६-१२८-६५
सभायां हेमक्लुप्तायां शोभितायां महाधनैः |
रत्नैर्नानाविधैश्चैव चित्रितायां सुशोभनैः || ६-१२८-६६
नानारत्नमये पीठे कल्पयित्वा यथाविधि |
किरीटेन ततः पश्चाद्वसिष्ठेन महात्मना || ६-१२८-६७
ऋत्विग्भिर्भूषणैश्चैव समयोक्ष्यत राघवः | 
छत्रं तस्य च जग्राह शत्रुघ्नः पाण्डुरन् शुभम् || ६-१२८-६८
श्वेतन् च वालव्यजनन् सुग्रीवो वानरेश्वरः |
अपरन् चन्द्रसङ्काशन् राक्षसेन्द्रो विभीषणः || ६-१२८-६९ 
मालान् ज्वलन्तीन् वपुषा काञ्चनीं शतपुष्कराम् |
राघवाय ददौ वायुर्वासवेन प्रचोदितः || ६-१२८-७० 
सर्वरत्नसमायुक्तं मणिरत्नविभूषितम् |
मुक्ताहारं नरेन्द्राय ददौ शक्रप्रचोदितः || ६-१२८-७१ 
प्रजगुर्देवगन्धर्वा ननृतुश्चाप्सरो गणाः |
अभिषेके तदर्हस्य तदा रामस्य धीमतः || ६-१२८-७२ 
भूमिः सस्यवती चैव फलवन्तश्च पादपाः |
गन्धवन्ति च पुष्पाणि बभूवू राघवोत्सवे || ६-१२८-७३ 
सहस्रशतमश्वानान् धेनूनां च गवां तथा |
ददौ शतन् वृषान्पूर्वन् द्विजेभ्यो मनुजर्षभः || ६-१२८-७४ 
त्रिंशत्कोटीर्हिरण्यस्य ब्राह्मणेभ्यो ददौ पुनः |
नानाभरणवस्त्राणि महार्हाणि च राघवः || ६-१२८-७५ 
अर्करश्मिप्रतीकाशान् काञ्चनीं मणिविग्रहाम् |
सुग्रीवाय स्रजन् दिव्यां प्रायच्छन्मनुजर्षभः || ६-१२८-७६ 
वैदूर्यमणिचित्रे च वज्ररत्नविभूषिते |
वालिपुत्राय धृतिमानङ्गदायाङ्गदे ददौ || ६-१२८-७७ 
मणिप्रवरजुष्टन् च मुक्ताहारमनुत्तमम् |
सीतायै प्रददौ रामश्चन्द्ररश्मिसमप्रभम् || ६-१२८-७८
अरजे वाससी दिव्ये शुभान्याभरणानि च | 
अवेक्षमाणा वैदेही प्रददौ वायुसूनवे || ६-१२८-७९
अवमुच्यात्मनः कण्ठाद्धारन् जनकनन्दिनी |
अवैक्षत हरीन्सर्वान्भर्तारन् च मुहुर्मुहुः || ६-१२८-८० 
तामिङ्गितज्ञः सम्प्रेक्ष्य बभाषे जनकात्मजाम् |
प्रदेहि सुभगे हारन् यस्य तुष्टासि भामिनि || ६-१२८-८१
तेजो धृतिर्यशो दाक्ष्यं सामर्थ्यं विनयो नयः |
पौरुषन् विक्रमो बुद्धिर्यस्मिन्नेतानि नित्यदा || ६-१२८-८२ 
ददौ सा वायुपुत्राय तन् हारमसितेक्षणा |
हनूमान्स्तेन हारेण शुशुभे वानरर्षभः || ६-१२८-८३
चन्द्रांशुचयगौरेण श्वेताभ्रेण यथाचलः | 
सर्वे वानरवृद्धाश्च ये चान्ये वानरोत्तमाः || ६-१२८-८४
वासोभिर्भूषणैश्चैव यथार्हं प्रतिपूजिताः | 
ततो द्विविद मैन्दाभ्यां नीलाय च परन्तपः || ६-१२८-८५
सर्वान्कामगुणान्वीक्ष्य प्रददौ वसुधाधिपः | 
विभीषणोऽथ सुग्रीवो हनुमान् जाम्बवांस्तथा || ६-१२८-८६
सर्ववानरवृद्धाश्च रामेणाक्लिष्टकर्मणा |
यथार्हं पूजिताः सर्वे कामै रत्नैश्च पुष्कलैर् || ६-१२८-८७
प्रहृष्टमनसः सर्वे जग्मुरेव यथागतम् | 
नत्वा सर्वे महात्मानस्ततस्ते वानरर्षभाः || ६-१२८-८८
विसृष्टाः पार्थिवेन्द्रेण किष्किन्धां समुपागमन् | 
सुग्रीवो वानरश्रेष्ठो दृष्ट्वा रामाभिषेचनम् || ६-१२८-८९
पूजितश्चैव रामेण किष्किन्धां प्राविशत्पुरीम् | 
विभीषणोऽपि ध्र्मात्मा सह रैर्नैरृतर्षभैः || ६-१२८-९०
लब्ध्वा कुलधनं राजा लङ्कां प्रायान् महायशाः | 
स राज्यमखिलं शासन्निहतारिर्महायशाः || ६-१२८-९१
राघवः परमोदारः शशास परया मुदा |
उवाच लक्ष्मणं रामो धर्मज्ञं धर्मवत्सलः || ६-१२८-९२ 
आतिष्ठ धर्मज्ञ मया सहेमां |
गां पूर्वराजाध्युषितां बलेन |
तुल्यं मया त्वं पितृभिर्धृता या |
तां यौवराज्ये धुरमुद्वहस्व || ६-१२८-९३ 
सर्वात्मना पर्यनुनीयमानो |
यदा न सौमित्रिरुपैति योगम् |
नियुज्यमानोऽ पि च यावराज्ये
ततोऽभ्यषिञ्चद्भरतं महात्मा || ६-१२८-९४ 
पौण्डरीकाश्वमेधाभ्यान् वाजपेयेन चासकृत् |
अन्यैश्च विविधैर्यज्ञैरयजत्पार्थिवर्षभः || ६-१२८-९५ 
राज्यन् दशसहस्राणि प्राप्य वर्षाणि राघवः |
शताश्वमेधानाजह्रे सदश्वान्भूरिदक्षिणान् || ६-१२८-९६ 
आजानुलम्बिबाहुश्च महास्कन्धः प्रतापवान् |
लक्ष्मणानुचरो रामः पृथिवीमन्वपालयत् || ६-१२८-९७ 
राघवश्चापि धर्मात्मा प्राप्य राज्यमनुत्तमम् |
ईजे बहुविधैर्यज्ञैः ससुतभ्रातृबान्धवः || ६-१२८-९८ 
न पर्यदेवन्विधवा न च व्यालकृतं भयम् |
न व्याधिजं भयन् वापि रामे राज्यं प्रशासति || ६-१२८-९९ 
निर्दस्युरभवल्लोको नानर्थः कन् चिदस्पृशत् |
न च स्म वृद्धा बालानां प्रेतकार्याणि कुर्वते || ६-१२८-१०० 
सर्वं मुदितमेवासीत्सर्वो धर्मपरोअभवत् |
राममेवानुपश्यन्तो नाभ्यहिन्सन्परस्परम् || ६-१२८-१०१ 
आसन्वर्षसहस्राणि तथा पुत्रसहस्रिणः |
निरामया विशोकाश्च रामे राज्यं प्रशासति || ६-१२८-१०२ 
रामो रामो राम इति प्रजानामभवन् कथाः |
रामभूतं जगाभूद्रामे राज्यं प्रशासति || ६-१२८-१०३ 
नित्यपुष्पा नित्यफलास्तरवः स्कन्धविस्तृताः |
कालवर्षी च पर्जन्यः सुखस्पर्शश्च मारुतः || ६-१२८-१०४ 
ब्राह्मणाः क्षत्रिया वैश्याः शूद्रा लोभविवर्जिताः |
स्वकर्मसु प्रवर्तन्ते तुष्ठाः स्वैरेव कर्मभिः || ६-१२८-१०५
आसन् प्रजा धर्मपरा रामे शासति नानृताः | 
सर्वे लक्षणसम्पन्नाः सर्वे धर्मपरायणाः || ६-१२८-१०६
दशवर्षसहस्राणि रामो राज्यमकारयत् | 
धर्मयं यशस्यमायुष्यं राज्ञां च विजाअवहम् || ६-१२८-१०७
आदिकाव्यमिदं चार्षं पुरा वाल्मीकिना कृतम् |
पठेद्यः शृणुयाल्लोके नरः पापात्प्रमुच्यते || ६-१२८-१०८ 
पुत्रकामश्च पुत्रान्वै धनकामो धनानि च |
लभते मनुजो लोके श्रुत्वा रामाभिषेचनम् || ६-१२८-१०९
महीं विजयते राजा रिपूंश्चाप्यधितिष्ठति | 
राघवेण यथा माता सुमित्रा लक्ष्मणेन च || ६-१२८-११०
भरतेन च कैकेयी जिवपुत्रास्तथा स्त्रियः |
भविष्यन्ति सदानन्दाः पुत्रपौत्रसमन्विताः || ६-१२८-१११ 
श्रुत्वा रामायणमिदं दीर्घमायिश्च विन्दति |
रामस्य विजयं चैव सर्वमक्लिष्ठकर्मणः || ६-१२८-११२ 
शृणोति य इत्दं काव्यं पुरा वाल्मीकिना कृतम् |
श्रद्दधानो जितक्रोधो दुर्गाण्यतितरत्यसौ || ६-१२८-११३ 
समागम्य प्रवासान्ते रमन्ते सह बान्धवैः |
शृण्वन्ति य इदं काव्यं पुरा वाल्मीकिना कृतम् || ६-१२८-११४ 
ते प्रार्थितान् वरान् सर्वान् प्राप्नुवन्तीह राघवात् |
श्रवणेन सुराः सर्वे प्रीयन्ते संप्रशृण्वताम् || ६-१२८-११५ 
विनायकाश्च शाम्यन्ति गृहे तिष्ठन्ति यस्य वै |
विजयेत महीं राजा प्रवासि स्वस्तिमान् भवेत् || ६-१२८-११६ 
स्त्रियो रजस्वलाः श्रुत्वा पुत्रान् सूयुरनुत्तमान् |
पूजयंश्च पठंश्चनमितिहासं पुरातनम् || ६-१२८-११७ 
प्रणम्य शिरसा नित्यं श्रोतव्यं क्षत्रियैर्द्विजात् || ६-१२८-११८
ऐश्वर्यं पुत्रलाभश्च भविष्यति न संशयः |
रामायणमिदं कृत्स्नं शृण्वतः पठतः सदा || ६-१२८-११९ 
प्रीयते सततं रामः सहि मिष्णुः सनातनः |
आदिदेवो महाबाहुर्हरिर्नारायणः प्रभुः || ६-१२८-१२०
साक्षाद्रामो रघुश्रेष्ठः शेषो लक्ष्मण उच्यते | 
एवमेतत्पुरावृत्तमाख्यानं भद्रमस्तु वः || ६-१२८-१२१
प्रव्याहरत विस्रब्धं बलं विष्णोः प्रवर्धताम् | 
देवाश्च सर्वे तुष्यन्ति ग्रहणाच्छ्रवणात्तथा || ६-१२८-१२२
रामायणस्य श्रवणे तुष्यन्ति पितरः सदा | 
भक्त्या रामस्य ये चेमां संहितामृषिणा कृताम् || ६-१२८-१२३
ये लिखन्तीह च नरास्तेषां वासस्त्रिविष्टपे | 
कुटुम्बवृद्धिं धनधान्यवृद्धिं |
स्त्रियश्च मुख्याह् सुखमुत्तमं च |
श्रुत्वा शुभं काव्यमिदं महार्थं |
प्राप्नोति सर्वां भुवि चार्थसिद्धिम् || ६-१२८-१२४ 
आयुष्यमारोग्यकरं यशस्यं |
सौभ्रातृकं बुद्धिकरं शुभं च |
श्रोतव्यमेतन्नियमेन सद्भि |
राख्यानमोजस्करमृद्धिकामैः || ६-१२८-१२५ 
इत्यार्षे श्रीमद्रामायणे आदिकाव्ये युद्धकाण्डे अष्टाविंशत्यधिक शततमः सर्गः